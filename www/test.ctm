#!ctsdata
urn:cts:latinLit:phi0972.phi001:26.7#Venerat iam tertius dies, id est expectatio liberae cenae, sed tot vulneribus confossis fuga magis placebat, quam quies. 
urn:cts:latinLit:phi0972.phi001:26.8#Itaque cum maesti deliberaremus, quonam genere praesentem evitaremus procellam, unus servus Agamemnonis interpellavit trepidantes et 
urn:cts:latinLit:phi0972.phi001:26.9#Quid? vos inquit nescitis, hodie apud quem fiat? Trimalchio, lautissimus homo, horologium in triclinio et bucinatorem habet subornatum, ut subinde sciat, quantum de vita perdiderit. 
urn:cts:latinLit:phi0972.phi001:26.10#Amicimur ergo diligenter obliti omnium malorum, et Gitona libentissime servile officium tuentem usque hoc iubemus in balnea sequi.
urn:cts:latinLit:phi0972.phi001:27.1#Nos interim vestiti errare coepimus  immo iocari magis et circulis ludentem accedere, cum subito videmus senem calvum, tunica vestitum russea, inter pueros capillatos ludentem pila. 
urn:cts:latinLit:phi0972.phi001:27.2#Nec tam pueri nos, quamquam erat operae pretium, ad spectaculum duxerant, quam ipse pater familiae, qui soleatus pila prasina exercebatur. Nec amplius eam repetebat quae terram contigerat, sed follem plenum habebat servus sufficiebatque ludentibus. 
urn:cts:latinLit:phi0972.phi001:27.3#Notavimus etiam res novas. Nam duo spadones in diversa parte circuli stabant, quorum alter matellam tenebat argenteam, alter numerabat pilas, non quidem eas quae inter manus lusu expellente vibrabant, sed eas quae in terram decidebant. 
urn:cts:latinLit:phi0972.phi001:27.4#Cum has ergo miraremur lautitias, accurrit Menelaus et Hic est inquit apud quem cubitum ponetis, et quidem iam principium cenae videtis. 
urn:cts:latinLit:phi0972.phi001:27.5#Et iam non loquebatur Menelaus cum Trimalchio digitos concrepuit, ad quod signum matellam spado ludenti subiecit. 
urn:cts:latinLit:phi0972.phi001:27.6#Exonerata ille vesica aquam poposcit ad manus, digitosque paululum adspersos in capite pueri tersit.
urn:cts:latinLit:phi0972.phi001:28.1#Longum erat singula excipere. Itaque intravimus balneum, et sudore calfacti momento temporis ad frigidam eximus. 
urn:cts:latinLit:phi0972.phi001:28.2#Iam Trimalchio unguento perfusus tergebatur, non linteis, sed palliis ex lana mollissima factis. 
urn:cts:latinLit:phi0972.phi001:28.3#Tres interim iatraliptae in conspectu eius Falernum potabant, et cum plurimum rixantes effunderent, Trimalchio hoc suum propinasse dicebat. 
urn:cts:latinLit:phi0972.phi001:28.4#Hinc involutus coccina gausapa lecticae impositus est praecedentibus phaleratis cursoribus quattuor et chiramaxio, in quo deliciae eius vehebantur, puer vetulus, lippus, domino Trimalchione deformior. 
urn:cts:latinLit:phi0972.phi001:28.5#Cum ergo auferretur, ad caput eius symphoniacus cum minimis tibiis accessit et tanquam in aurem aliquid secreto diceret, toto itinere cantavit. 
urn:cts:latinLit:phi0972.phi001:28.6#Sequimur nos admiratione iam saturi et cum Agamemnone ad ianuam pervenimus, in cuius poste libellus erat cum hac inscriptione fixus: 
urn:cts:latinLit:phi0972.phi001:28.7#Quisquis servus sine dominico iussu foras exierit, accipiet plagas centum. 
urn:cts:latinLit:phi0972.phi001:28.8#In aditu autem ipso stabat ostiarius prasinatus, cerasino succinctus cingulo, atque in lance argentea pisum purgabat. 
urn:cts:latinLit:phi0972.phi001:28.9#Super limen autem cavea pendebat aurea, in qua pica varia intrantes salutabat.
urn:cts:latinLit:phi0972.phi001:29.1#Ceterum ego dum omnia stupeo, paene resupinatus crura mea fregi. Ad sinistram enim intrantibus non longe ab ostiarii cella canis ingens, catena vinctus, in pariete erat pictus superque quadrata littera scriptum Cave canem. 
urn:cts:latinLit:phi0972.phi001:29.2#Et collegae quidem mei riserunt, ego autem collecto spiritu non destiti totum parietem persequi. 
urn:cts:latinLit:phi0972.phi001:29.3#Erat autem venalicium cum titulis pictum, et ipse Trimalchio capillatus caduceum tenebat Minervaque ducente Romam intrabat. 
urn:cts:latinLit:phi0972.phi001:29.4#Hinc quemadmodum ratiocinari didicisset, denique dispensator factus esset, omnia diligenter curiosus pictor cum inscriptione reddiderat. 
urn:cts:latinLit:phi0972.phi001:29.5#In deficiente vero iam porticu levatum mento in tribunal excelsum Mercurius rapiebat.
urn:cts:latinLit:phi0972.phi001:29.6#Praesto erat Fortuna cornu abundanti copiosa et tres Parcae aurea pensa torquentes.
urn:cts:latinLit:phi0972.phi001:29.7#Notavi etiam in porticu gregem cursorum cum magistro se exercentem.
urn:cts:latinLit:phi0972.phi001:29.8#Praeterea grande armarium in angulo vidi, in cuius aedicula erant Lares argentei positi Venerisque signum marmoreum et pyxis aurea non pusilla, in quo barbam ipsius conditam esse dicebant. 
urn:cts:latinLit:phi0972.phi001:29.9#Interrogare ergo atriensem coepi, quas in medio picturas haberent. Iliada et Odyssian inquit ac Laenatis gladiatorium munus.
urn:cts:latinLit:phi0972.phi001:30.1#Non licebat multaciam considerare Nos iam ad triclinium perveneramus, in cuius parte prima procurator rationes accipiebat. Et quod praecipue miratus sum, in postibus triclinii fasces erant cum securibus fixi, quorum unam partem quasi embolum navis aeneum finiebat, in quo erat scriptum: 
urn:cts:latinLit:phi0972.phi001:30.2#C. Pompeio Trimalchioni, seviro Augustali, Cinnamus dispensator. 
urn:cts:latinLit:phi0972.phi001:30.3#Sub eodem titulo et lucerna bilychnis de camera pendebat, et duae tabulae in utroque poste defixae, quarum altera, si bene memini, hoc habebat inscriptum: III. et pridie kalendas Ianuarias C. noster foras cenat, 
urn:cts:latinLit:phi0972.phi001:30.4#altera lunae cursum stellarumque septem imagines pictas; et qui dies boni quique incommodi essent, distinguente bulla notabantur. 
urn:cts:latinLit:phi0972.phi001:30.5#His repleti voluptatibus cum conaremur in triclinium intrare, exclamavit unus ex pueris, qui super hoc officium erat positus, Dextro pede. 
urn:cts:latinLit:phi0972.phi001:30.6#Sine dubio paulisper trepidavimus, ne contra praeceptum aliquis nostrum limen transiret. 
urn:cts:latinLit:phi0972.phi001:30.7#Ceterum ut pariter movimus dextros gressus, servus nobis despoliatus procubuit ad pedes ac rogare coepit, ut se poenae eriperemus: nec magnum esse peccatum suum, propter quod periclitaretur; 
urn:cts:latinLit:phi0972.phi001:30.8#subducta enim sibi vestimenta dispensatoris in balneo, quae vix fuissent decem sestertiorum. 
urn:cts:latinLit:phi0972.phi001:30.9#Rettulimus ergo dextros pedes dispensatoremque in atrio aureos numerantem deprecati sumus, ut servo remitteret poenam. 
urn:cts:latinLit:phi0972.phi001:30.10#Superbus ille sustulit vultum et Non tam iactura me movet inquit quam negligentia nequissimi servi.
urn:cts:latinLit:phi0972.phi001:30.11#Vestimenta mea cubitoria perdidit, quae mihi natali meo cliens quidam donaverat, Tyria sine dubio, sed iam semel lota. Quid ergo est? Dono vobis eum.
urn:cts:latinLit:phi0972.phi001:31.1#Obligati tam grandi beneficio cum intrassemus tri clinium, occurrit nobis ille idem servus, pro quo rogaveramus, et stupentibus spississima basia impegit gratias agens humanitati nostrae. 
urn:cts:latinLit:phi0972.phi001:31.2#Ad summam, statim scietis ait cui dederitis beneficium. Vinum dominicum ministratoris gratia est 
urn:cts:latinLit:phi0972.phi001:31.3#Tandem ergo discubuimus pueris Alexandrinis aquam in manus nivatam infundentibus aliisque insequentibus ad pedes ac paronychia cum ingenti subtilitate tollentibus.
urn:cts:latinLit:phi0972.phi001:31.4#Ac ne in hoc quidem tam molesto tacebant officio, sed obiter cantabant. 
urn:cts:latinLit:phi0972.phi001:31.5#Ego experiri volui, an tota familia cantaret, itaque potionem poposci. 
urn:cts:latinLit:phi0972.phi001:31.6#Paratissimus puer non minus me acido cantico excepit, et quisquis aliquid rogatus erat ut daret  
urn:cts:latinLit:phi0972.phi001:31.7#pantomimi chorum, non patris familiae triclinium crederes. 
urn:cts:latinLit:phi0972.phi001:31.8#Allata est tamen gustatio valde lauta; nam iam omnes discubuerant praeter ipsum Trimalchionem, cui locus novo more primus servabatur. 
urn:cts:latinLit:phi0972.phi001:31.9#Ceterum in promulsidari asellus erat Corinthius cum bisaccio positus, qui habebat olivas in altera parte albas, in altera nigras. 
urn:cts:latinLit:phi0972.phi001:31.10#Tegebant asellum duae lances, in quarum marginibus nomen Trimalchionis inscriptum erat et argenti pondus. Ponticuli etiam ferruminati sustinebant glires melle ac papavere sparsos. 
urn:cts:latinLit:phi0972.phi001:31.11#Fuerunt et tomacula super craticulam argenteam ferventia posita, et infra craticulam Syriaca pruna cum granis Punici mali.
urn:cts:latinLit:phi0972.phi001:32.1#In his eramus lautitiis, cum ipse Trimalchio ad symphoniam allatus est positusque inter cervicalia minutissima expressit imprudentibus risum. 
urn:cts:latinLit:phi0972.phi001:32.2#Pallio enim coccineo adrasum excluserat caput circaque oneratas veste cervices laticlaviam immiserat mappam fimbriis hinc atque illinc pendentibus.
urn:cts:latinLit:phi0972.phi001:32.3#Habebat etiam in minimo digito sinistrae manus anulum grandem subauratum, extremo vero articulo digiti sequentis minorem, ut mihi videbatur, totum aureum, sed plane ferreis veluti stellis ferruminatum. 
urn:cts:latinLit:phi0972.phi001:32.4#Et ne has tantum ostenderet divitias, dextrum nudavit lacertum armilla aurea cultum et eboreo circulo lamina splendente conexo.
urn:cts:latinLit:phi0972.phi001:33.1#Ut deinde pinna argentea dentes perfodit,Amici inquit nondum mihi suave erat in triclinium venire, sed ne diutius absentivos morae vobis essem, omnem voluptatem mihi negavi. 
urn:cts:latinLit:phi0972.phi001:33.2#Permittetis tamen finiri lusum. Sequebatur puer cum tabula terebinthina et crystallinis tesseris, notavique rem omnium delicatissimam. Pro calculis enim albis ac nigris aureos argenteosque habebat denarios. 
urn:cts:latinLit:phi0972.phi001:33.3#Interim dum ille omnium textorum dicta inter lusum consumit, gustantibus adhuc nobis repositorium allatum est cum corbe, in quo gallina erat lignea patentibus in orbem alis, quales esse solent quae incubant ova. 
urn:cts:latinLit:phi0972.phi001:33.4#Accessere continuo duo servi et symphonia strepente scrutari paleam coeperunt erutaque subinde pavonina ova divisere convivis.
urn:cts:latinLit:phi0972.phi001:33.5#Convertit ad hanc scaenam Trimalchio vultum et Amici ait pavonis ova gallinae iussi supponi. Et mehercules timeo ne iam concepti sint; temptemus tamen, si adhuc sorbilia sunt. 
urn:cts:latinLit:phi0972.phi001:33.6#Accipimus nos cochlearia non minus selibras pendentia ovaque ex farina pingui figurata pertundimus.
urn:cts:latinLit:phi0972.phi001:33.7#Ego quidem paene proieci partem meam, nam videbatur mihi iam in pullum coisse. 
urn:cts:latinLit:phi0972.phi001:33.8#Deinde ut audivi veterem convivam: Hic nescio quid boni debet esse, perse cutus putamen manu pinguissimam ficedulam inveni piperato vitello circumdatam.
urn:cts:latinLit:phi0972.phi001:34.1#Iam Trimalchio eadem omnia lusu intermisso poposcerat feceratque potestatem clara voce, si quis nostrum iterum vellet mulsum sumere, cum subito signum symphonia datur et gustatoria pariter a choro cantante rapiuntur. 
urn:cts:latinLit:phi0972.phi001:34.2#Ceterum inter tumultum cum forte paropsis excidisset et puer iacentem sustulisset, animadvertit Trimalchio colaphisque obiurgari puerum ac proicere rursus paropsidem iussit. 
urn:cts:latinLit:phi0972.phi001:34.3#Insecutus est lecticarius argentumque inter reliqua purgamenta scopis coepit everrere.
urn:cts:latinLit:phi0972.phi001:34.4#Subinde intraverunt duo Aethiopes capillati cum pusillis utribus, quales solent esse qui harenam in amphitheatro spargunt, vinumque dedere in manus; aquam enim nemo porrexit. 
urn:cts:latinLit:phi0972.phi001:34.5#Laudatus propter elegantias dominus Aequum inquit Mars amat. Itaque iussi suam cuique mensam assignari. Obiter et putidissimi servi minorem nobis aestum frequentia sua facient.
urn:cts:latinLit:phi0972.phi001:34.6#Statim allatae sunt amphorae vitreae diligenter gypsatae, quarum in cervicibus pittacia erant affixa cum hoc titulo: Falernum Opimianum annorum centum. 
urn:cts:latinLit:phi0972.phi001:34.7#Dum titulos perlegimus, complosit Trimalchio manus et Eheu inquit ergo diutius vivit vinum quam homuncio. Quare tengomenas faciamus. vita vinum est. Verum Opimianum praesto. Heri non tam bonum posui, et multo honestiores cenabant. 
urn:cts:latinLit:phi0972.phi001:34.8#Potantibus ergo nobis et accuratissime lautitias mirantibus larvam argenteam attulit servus sic aptatam, ut articuli eius vertebraeque luxatae in omnem partem flecterentur. 
urn:cts:latinLit:phi0972.phi001:34.9#Hanc cum super mensam semel iterumque abiecisset, et catenatio mobilis aliquot figuras exprimeret, Trimalchio adiecit:
urn:cts:latinLit:phi0972.phi001:34.10.1#Eheu nos miseros, quam totus homuncio nil est.
urn:cts:latinLit:phi0972.phi001:34.10.2#Sic erimus cuncti, postquam nos auferet Orcus.
urn:cts:latinLit:phi0972.phi001:34.10.3#Ergo vivamus, dum licet esse bene.
urn:cts:latinLit:phi0972.phi001:35.1#Laudationem ferculum est insecutum plane non pro expectatione magnum; novitas tamen omnium convertit oculos.
urn:cts:latinLit:phi0972.phi001:35.2#Rotundum enim repositorium duodecim habebat signa in orbe disposita, super quae proprium convenientemque materiae structor imposuerat cibum: 
urn:cts:latinLit:phi0972.phi001:35.3#super arietem cicer arietinum, super taurum bubulae frustum, super geminos testiculos ac rienes, super cancrum coronam, super leonem ficum Africanam, super virginem steriliculam, 
urn:cts:latinLit:phi0972.phi001:35.4#super libram stateram in cuius altera parte scriblita erat, in altera placenta, super scorpionem pisciculum marinum, super sagittarium oclopetam, super capricornum locustam marinam, super aquarium anserem, super pisces duos mullos. 
urn:cts:latinLit:phi0972.phi001:35.5#In medio autem caespes cum herbis excisus favum sustinebat.
urn:cts:latinLit:phi0972.phi001:35.6#Circumferebat Aegyptius puer clibano argenteo panem  Atque ipse etiam taeterrima voice de Laserpiciario mimo canticum extorsit.
urn:cts:latinLit:phi0972.phi001:35.7#Nos ut tristiores ad tam viles accessimus cibos, Suadeo inquit Trimalchio cenemus; hoc est ius cenae.
urn:cts:latinLit:phi0972.phi001:36.1#Haec ut dixit, ad symphoniam quattuor tripudiantes procurrerunt superioremque partem repositorii abstulerunt. 
urn:cts:latinLit:phi0972.phi001:36.2#Quo facto videmus infra scilicet in altero ferculo altilia et sumina leporemque in medio pinnis subornatum, ut Pegasus videretur. 
urn:cts:latinLit:phi0972.phi001:36.3#Notavimus etiam circa angulos repositorii Marsyas quattuor, ex quorum utriculis garum- piperatum currebat super pisces, qui tanquam in euripo natabant. 
urn:cts:latinLit:phi0972.phi001:36.4#Damus omnes plausum a familia inceptum et res electissimas ridentes aggredimur.
urn:cts:latinLit:phi0972.phi001:36.5#Non minus et Trimalchio eiusmodi methodio laetus Carpe inquit.
urn:cts:latinLit:phi0972.phi001:36.6#Processit statim scissor et ad symphoniam gesticulatus ita laceravit obsonium, ut putares essedarium hydraule cantante pugnare. 
urn:cts:latinLit:phi0972.phi001:36.7#Ingerebat nihilo minus Trimalchio lentissima voce: Carpe, Carpe. Ego suspicatus ad aliquam urbanitatem totiens iteratam vocem pertinere, non erubui eum, qui supra me accumbebat, hoc ipsum interrogare. 
urn:cts:latinLit:phi0972.phi001:36.8#At ille, qui saepius eiusmodi ludos spectaverat, Vides illum inquit qui obsonium carpit: Carpus vocatur. Itaque quotiescunque dicit 'Carpe,' eodem verbo et vocat et imperat.
urn:cts:latinLit:phi0972.phi001:37.1#Non potui amplius quicquam gustare, sed conversus ad eum, ut quam plurima exciperem, longe accersere fabulas coepi sciscitarique, quae esset mulier illa, quae huc atque illuc discurreret. 
urn:cts:latinLit:phi0972.phi001:37.2#Uxor inquit Trimalchionis, Fortunata appellatur, quae nummos modio metitur. Et modo, modo quid fuit? 
urn:cts:latinLit:phi0972.phi001:37.3#Ignoscet milli genius tuus, noluisses de manu illius panem accipere. 
urn:cts:latinLit:phi0972.phi001:37.4#Nunc, nec quid nec quare, in caelum abiit et Trimalchionis topanta est. 
urn:cts:latinLit:phi0972.phi001:37.5#Ad summam, mero meridie si dixerit illi tenebras esse, credet. 
urn:cts:latinLit:phi0972.phi001:37.6#Ipse nescit quid habeat, adeo saplutus est; sed haec lupatria providet omnia et ubi non putes. 
urn:cts:latinLit:phi0972.phi001:37.7#Est sicca, sobria, bonorum consiliorum tantum auri vides, est tamen malae linguae, pica pulvinaris. Quem amat, amat; quem non amat, non amat. 
urn:cts:latinLit:phi0972.phi001:37.8#Ipse Trimalchio fundos habet, qua milvi volant, nummorum nummos. Argentum in ostiarii illius cella plus iacet, quam quisquam in fortunis habet. 
urn:cts:latinLit:phi0972.phi001:37.9#Familia vero babae babae, non mehercules puto decumam partem esse quae dominum suum noverit. 
urn:cts:latinLit:phi0972.phi001:37.10#Ad summam, quemvis ex istis babaecalis in rutae folium coniciet.
urn:cts:latinLit:phi0972.phi001:38.1#Nec est quod putes illum quicquam emere. Omnia domi nascuntur: lana, credrae, piper, lacte gallinaceum si quaesieris, invenies. 
urn:cts:latinLit:phi0972.phi001:38.2#Ad summam, parum illi bona lana nascebatur; arietes a Tarento emit, et eos culavit in gregem. 
urn:cts:latinLit:phi0972.phi001:38.3#Mel Atticum ut domi nasceretur, apes ab Athenis iussit afferri; obiter et vernaculae quae sunt, meliusculae a Graeculis fient. 
urn:cts:latinLit:phi0972.phi001:38.4#Ecce intra hos dies scripsit, ut illi ex India semen boletorum mitteretur. Nam mulam quidem nullam habet, quae non ex onagro nata sit. 
urn:cts:latinLit:phi0972.phi001:38.5#Vides tot culcitras: nulla non aut conchyliatum aut coccineum tomentum habet. Tanta est animi beatitudo.
urn:cts:latinLit:phi0972.phi001:38.6#Reliquos autem collibertos eius cave contemnas. Valde sucossi sunt.
urn:cts:latinLit:phi0972.phi001:38.7#Vides illum qui in imo imus recumbit: hodie sua octingenta possidet. De nihilo crevit. Modo solebat collo suo ligna portare.
urn:cts:latinLit:phi0972.phi001:38.8#Sed quomodo dicunt - ego nihil scio, sed audivi - quom Incuboni pilleum rapuisset, et thesaurum invenit. 
urn:cts:latinLit:phi0972.phi001:38.9#Ego nemini invideo, si quid deus dedit. Est tamen sub alapa et non vult sibi male. 
urn:cts:latinLit:phi0972.phi001:38.10#Itaque proxime casam hoc titulo proscripsit: 'C. Pompeius Diogenes ex kalendis Iuliis cenaculum locat; ipse enim domum emit.'
urn:cts:latinLit:phi0972.phi001:38.11#Quid ille qui libertini loco iacet, quam bene se habuit. Non impropero illi. 
urn:cts:latinLit:phi0972.phi001:38.12#Sestertium suum vidit decies, sed male vacillavit. Non puto illum capillos liberos habere, nec mehercules sua culpa; ipso enim homo melior non est; sed liberti scelerati, qui omnia ad se fecerunt. 
urn:cts:latinLit:phi0972.phi001:38.13#Scito autem: sociorum olla male fervet, et ubi semel res inclinata est, amici de medio. 
urn:cts:latinLit:phi0972.phi001:38.14#Et quam honestam negotiationem exercuit, quod ilium sic vides. Libitinarius fuit. 
urn:cts:latinLit:phi0972.phi001:38.15#Solebat sic cenare, quomodo rex: apros gausapatos, opera pistoria, avis, cocos, pistores. Plus vini sub mensa effundebatur, quam aliquis in cella habet. Phantasia, non homo. 
urn:cts:latinLit:phi0972.phi001:38.16#Inclinatis quoque rebus suis, cum timeret ne creditores ilium conturbare existimarent, hoc titulo auctionem proscripsit: C. Iulius Proculus auctionem faciet rerum supervacuarum.
urn:cts:latinLit:phi0972.phi001:39.1#Interpellavit tam dulces fabulas Trimalchio; nam iam sublatum erat ferculum, hilaresque convivae vino sermonibusque publicatis operam coeperant dare. 
urn:cts:latinLit:phi0972.phi001:39.2#Is ergo reclinatus in cubitum Hoc vinum inquit vos oportet suave faciatis. Pisces natare oportet.
urn:cts:latinLit:phi0972.phi001:39.3#Rogo, me putatis illa cena esse contentum, quam in theca repositorii videratis? 'Sic notus Vlixes?' quid ergo est? Oportet etiam inter cenandum philologiam nosse. 
urn:cts:latinLit:phi0972.phi001:39.4#Patrono meo ossa bene quiescant, qui me hominem inter homines voluit esse. Nam mihi nihil novi potest afferri, sicut ille fericulus iam habuit praxim. 
urn:cts:latinLit:phi0972.phi001:39.5#Caelus hic, in quo duodecim dii habitant, in totidem se figuras convertit, et modo fit aries. Itaque quisquis nascitur illo signo, multa pecora habet, multum lanae, caput praeterea durum, frontem expudoratam, cornum acutum. Plurimi hoc signo scholastici nascuntur et arietilli. 
urn:cts:latinLit:phi0972.phi001:39.6#Laudamus urbanitatem mathematici; itaque adiecit: deinde totus caelus taurulus fit. Itaque tune calcitrosi nascuntur et bubulci et qui se ipsi pascunt.
urn:cts:latinLit:phi0972.phi001:39.7#In geminis autem nascuntur bigae et boves et colei et qui utrosque parietes linunt.
urn:cts:latinLit:phi0972.phi001:39.8#In cancro ego natus sum. Ideo multis pedibus sto, et in mari et in terra multa possideo; nam cancer et hoc et illoc quadrat. Et ideo iam dudum nihil super illum posui, ne genesim meam premerem. 
urn:cts:latinLit:phi0972.phi001:39.9#In leone cataphagae nascuntur et imperiosi; in virgine mulieres et fugitivi et compediti;
urn:cts:latinLit:phi0972.phi001:39.10#in libra laniones et unguentarii et quicunque aliquid expediunt;
urn:cts:latinLit:phi0972.phi001:39.11#in scorpione venenarii et percussores; in sagittario strabones, qui holera spectant, lardum tollunt; 
urn:cts:latinLit:phi0972.phi001:39.12#in capricorno aerumnosi, quibus prae mala sua cornua nascuntur; in aquario copones et cucurbitae; 
urn:cts:latinLit:phi0972.phi001:39.13#in piscibus obsonatores et rhetores. Sic orbis vertitur tanquam mola, et semper aliquid mali facit, ut homines aut nascantur aut pereant. 
urn:cts:latinLit:phi0972.phi001:39.14#Quod autem in medio caespitem videtis et supra caespitem favum, nihil sine ratione facio. 
urn:cts:latinLit:phi0972.phi001:39.15#terra mater est in medio quasi ovum corrotundata, et omnia bona in se habet tanquam favus.
urn:cts:latinLit:phi0972.phi001:40.1#Sophos universi clamamus et sublatis manibus ad cameram iuramus Hipparchum Aratumque com parandos illi homines non fuisse, donec advenerunt ministri ac toralia praeposuerunt toris, in quibus retia erant picta subsessoresque cum venabulis et totus venationis apparatus, 
urn:cts:latinLit:phi0972.phi001:40.2#Necdum sciebamus, quo mitteremus suspiciones nostras, cum extra triclinium clamor sublatus est ingens, et ecce canes Laconici etiam circa mensam discurrere coeperunt. 
urn:cts:latinLit:phi0972.phi001:40.3#Secutum est hos repositorium, in quo positus erat primae magnitudinis aper, et quidem pilleatus, e cuius dentibus sportellae dependebant duae palmulis textae, altera caryotis altera thebaicis repleta. 
urn:cts:latinLit:phi0972.phi001:40.4#Circa autem minores porcelli ex coptoplacentis facti, quasi uberibus imminerent, scrofam esse positam' significabant. Et hi quidem apophoreti fuerunt. 
urn:cts:latinLit:phi0972.phi001:40.5#Ceterum ad scindendum aprum non ille Carpus accessit, qui altilia laceraverat, sed barbatus ingens, fasciis cruralibus alligatus et alicula subornatus polymita, strictoque venatorio cultro latus apri vehementer percussit, ex cuius plaga turdi evolaverunt. 
urn:cts:latinLit:phi0972.phi001:40.6#Parati aucupes cum harundinibus fuerunt et eos circa triclinium volitantes momento exceperunt.
urn:cts:latinLit:phi0972.phi001:40.7#Inde cum suum cuique iussisset referri Trimalchio, adiecit: Etiam videte, quam porcus ille silvaticus lotam comederit glandem. 
urn:cts:latinLit:phi0972.phi001:40.8#Statim pueri ad sportellas accesserunt, quae pendebant e dentibus, thebaicasque et caryotas ad numerum divisere cenantibus.
urn:cts:latinLit:phi0972.phi001:41.1#Interim ego, qui privatum habebam secessum, in multas cogitationes deductus sum, quare aper pilleatus intrasset. 
urn:cts:latinLit:phi0972.phi001:41.2#Postquam itaque omnis bacalusias consumpsi, duravi interrogare illum interpretem meum, quod me torqueret. 
urn:cts:latinLit:phi0972.phi001:41.3#At ille: Plane etiam hoc servus tuus indicare potest; non enim aenigma est, sed res aperta. 
urn:cts:latinLit:phi0972.phi001:41.4#Hic aper, cum heri summa cena eum vindicasset, a convivis dimissus est; itaque hodie tanquam libertus in convivium revertitur. 
urn:cts:latinLit:phi0972.phi001:41.5#Damnavi ego stuporem meum et nihil amplius interrogavi, ne viderer nunquam inter honestos cenasse. 
urn:cts:latinLit:phi0972.phi001:41.6#Dum haec loquimur, puer speciosus, vitibus hederisque redimitus, modo Bromium, interdum Lyaeum Euhiumque confessus, calathisco uvas circumtulit et poemata domini sui acutissima voce traduxit. 
urn:cts:latinLit:phi0972.phi001:41.7#Ad quem sonum conversus Trimalchio Dionyse inquit liber esto. Puer detraxit pilleum apro capitique suo imposuit.
urn:cts:latinLit:phi0972.phi001:41.8#Tum Trimalchio rursus adiecit: Non negabitis me inquit habere Liberum patrem. Laudavimus dictum Trimalchionis et circumeuntem puerum sane perbasiamus.
urn:cts:latinLit:phi0972.phi001:41.9#Ab hoc ferculo Trimalchio ad lasanum surrexit. Nos libertatem sine tyranno nacti coepimus invitare convivarum sermones.
urn:cts:latinLit:phi0972.phi001:41.10#Dama itaque primus cum pataracina poposcisset, Diei inquit nihil est. Dum versas te, nox fit. Itaque nihil est melius, quam de cubiculo recta in triclinium ire. 
urn:cts:latinLit:phi0972.phi001:41.11#Et mundum frigus habuimus. Vix me balneus calfecit. Tamen calda potio vestiarius est.
urn:cts:latinLit:phi0972.phi001:41.12#Staminatas duxi, et plane matus sum. Vinus mihi in cerebrum abiit.
urn:cts:latinLit:phi0972.phi001:42.1#Excepit Seleucus fabulae partem et Ego inquit non cotidie lavor; baliscus enim fullo est, 
urn:cts:latinLit:phi0972.phi001:42.2#aqua dentes habet, et cor nostrum cotidie liquescit. Sed cum mulsi pultarium obduxi, frigori laecasin dico. Nec sane lavare potui; fui enim hodie in funus. 
urn:cts:latinLit:phi0972.phi001:42.3#Homo bellus, tam bonus Chrysanthus animam ebulliit. Modo, modo me appellavit. Videor mihi cum illo loqui. 
urn:cts:latinLit:phi0972.phi001:42.4#Heu, eheu. Utres inflati ambulamus. Minoris quam muscae sumus, muscae tamen aliquam virtutem habent, nos non pluris sumus quam bullae. 
urn:cts:latinLit:phi0972.phi001:42.5#Et quid si non abstinax fuisset. Quinque dies aquam in os suum non coniecit, non micam panis. Tamen abiit ad plures. Medici ilium perdiderunt, immo magis malus fatus; medicus enim nihil aliud est quam animi consolatio. 
urn:cts:latinLit:phi0972.phi001:42.6#Tamen bene elatus est, vitali lecto, stragulis bonis. Planctus est optime - manu misit aliquot - etiam si maligne illum ploravit uxor. 
urn:cts:latinLit:phi0972.phi001:42.7#Quid si non illam optime accepisset. Sed mulier quae mulier milvinum genus. Neminem nihil boni facere oportet; aeque est enim ac si in puteum conicias. Sed antiquus amor cancer est.
urn:cts:latinLit:phi0972.phi001:43.1#Molestus fuit, Philerosque proclamavit: Vivorum meminerimus. Ille habet, quod sibi debebatur: honeste vixit, honeste obiit. Quid habet quod queratur? Ab asse erevit et paratus fuit quadrantem de stercore mordicus tollere. Itaque crevit, quicquid crevit, tanquam favus. 
urn:cts:latinLit:phi0972.phi001:43.2#Puto mehercules illum reliquisse lida centum, et omnia in nummis habuit. 
urn:cts:latinLit:phi0972.phi001:43.3#De re tamen ego verum dicam, qui linguam caninam comedi: durae buccae fruit, linguosus, discordia, non homo. 
urn:cts:latinLit:phi0972.phi001:43.4#Frater eius fortis fuit, amicus amico, manu plena, uncta mensa. Et inter initia malam parram pilavit, sed recorrexit costas illius prima vindemia: vendidit enim vinum, quanti ipse voluit. Et quod illius mentum sustulit, hereditatem accepit, ex qua plus involavit, quam illi relictum est. 
urn:cts:latinLit:phi0972.phi001:43.5#Et ille stips, dum fratri suo irascitur, nescio cui terrae filio patrimonium elegavit. Longe fugit, quisquis suos fugit. 
urn:cts:latinLit:phi0972.phi001:43.6#Habuit autem oricularios servos, qui illum pessum dederunt. Nunquam autem recte faciet, qui cito credit, utique homo negotians. Tamen verum quod frunitus est, quam diu vixit,  . 
urn:cts:latinLit:phi0972.phi001:43.7#cui datum est, non cui destinatum. Plane Fortunae filius, in manu illius plumbum aurum fiebat. Facile est autem, ubi omnia quadrata currunt. Et quot putas illum annos secum tulisse? Septuaginta et supra. Sed corneolus fuit, aetatem bene ferebat, niger tanquam corvus. 
urn:cts:latinLit:phi0972.phi001:43.8#Noveram hominem olim oliorum et adhuc salax erat. Non mehercules illum puto in domo canem reliquisse. Immo etiam pullarius erat, omnis minervae homo. Nec improbo, hoc solum enim secum tulit.
urn:cts:latinLit:phi0972.phi001:44.1#Haec Phileros dixit, illa Ganymedes: narratis quod nec ad caelum nec ad terram pertinet, cum interim nemo curat, quid annona mordet. 
urn:cts:latinLit:phi0972.phi001:44.2#Non me hercules hodie buccam panis invenire potui. Et quomodo siccitas perseverat.
urn:cts:latinLit:phi0972.phi001:44.3#Iam annum esuritio fuit. Aediles male eveniat, qui cum pistoribus colludunt 'Serva me, servabo te.' Itaque populus minutus laborat; nam isti maiores maxillae semper Saturnalia agunt. 
urn:cts:latinLit:phi0972.phi001:44.4#O si haberemus illos leones, quos ego hic inveni, cum primum ex Asia veni. 
urn:cts:latinLit:phi0972.phi001:44.5#Illud erat vivere. Simila si siligine inferior esset, laruas sic istos percolopabant, ut illis Iupiter iratus esset. 
urn:cts:latinLit:phi0972.phi001:44.6#Sed memini Safinium: tunc habitabat ad arcum veterem, me puero, piper, non homo. 
urn:cts:latinLit:phi0972.phi001:44.7#Is quacunque ibat, terram adurebat. Sed rectus, sed certus, amicus amico, cum quo audacter posses intenebris micare. 
urn:cts:latinLit:phi0972.phi001:44.8#In curia autem quomoda singulos vel pilabat tractabat, nec schemas loquebatur sed derectum. Cum ageret 
urn:cts:latinLit:phi0972.phi001:44.9#porro in foro, sic illius vox crescebat tanquam tuba. Nec sudavit unquam nec expuit, puto eum nescio quid Asiadis habuisse. 
urn:cts:latinLit:phi0972.phi001:44.10#Et quam benignus resalutare, nomina omnium reddere, tanquam unus de nobis. Itaque illo tempore annona pro luto erat, 
urn:cts:latinLit:phi0972.phi001:44.11#Asse panem quem emisses, non potuisses cum altera devorare. Nunc oculum bublum vidi maiorem. 
urn:cts:latinLit:phi0972.phi001:44.12#Heu heu, quotidie peius. Haec colonia retroversus crescit tanquam coda vituli. 
urn:cts:latinLit:phi0972.phi001:44.13#Sed quare nos habemus aedilem trium cauniarum, qui sibi mavult assem quam vitam nostram? Itaque domi gaudet, plus in die nummorum accipit, quam alter patrimonium habet. 
urn:cts:latinLit:phi0972.phi001:44.14#Iam scio, unde acceperit denarios mille aureos. Sed si nos coleos haberemus, non tantum sibi placeret. Nunc populus est domi leones, foras vulpes. 
urn:cts:latinLit:phi0972.phi001:44.15#Quod ad me attinet, iam pannos meos comedi, et si perseverat haec annona, casulas meas vendam. 
urn:cts:latinLit:phi0972.phi001:44.16#Quid enim futurum est, si nec dii nec homines huius coloniae miserentur? Ita meos fruniscar, ut ego puto omnia illa a diibus fieri. 
urn:cts:latinLit:phi0972.phi001:44.17#Nemo enim caelum caelum putat, nemo ieiunium servat, nemo Iovem pili facit, sed omnes opertis oculis bona sua computant. 
urn:cts:latinLit:phi0972.phi001:44.18#Antea stolatae ibant nudis pedibus in clivum, passis capillis, mentibus puris, et Iovem aquam exorabant. Itaque statim urceatim plovebat: aut tune aut nunquam: et omnes redibant udi tanquam mures. Itaque dii pedes lanatos habent, quia nos religiosi non sumus. Agri iacent - 
urn:cts:latinLit:phi0972.phi001:45.1#Oro te inquit Echion centonarius melius loquere.
urn:cts:latinLit:phi0972.phi001:45.2#'Modo sic, modo sic' inquit rusticus; varium porcum perdiderat. Quod hodie non est, eras erit: sic vita truditur. 
urn:cts:latinLit:phi0972.phi001:45.3#Non mehercules patria melior dici potest, si homines haberet. Sed laborat hoc tempore, nec haec sola. Non debemus delicati esse, ubique medius caelus est. 
urn:cts:latinLit:phi0972.phi001:45.4#Tu si aliubi fueris, dices hie porcos coctos ambulare. Et ecce habituri sumus munus excellente in triduo die festa; familia non lanisticia, sed plurimi liberti. 
urn:cts:latinLit:phi0972.phi001:45.5#Et Titus noster magnum animum habet et est ealdicerebrius: aut hoc aut illud erit, quid utique. Nam illi domesticus sum, 
urn:cts:latinLit:phi0972.phi001:45.6#non est miscix. Ferrum optimum daturus est, sine fuga, carnarium in medio, ut amphitheater videat. Et habet unde: relictum est illi sestertium tricenties, decessit illius pater male. Ut quadringenta impendat, non sentiet patrimonium illius, et sempiterno nominabitur. 
urn:cts:latinLit:phi0972.phi001:45.7#Iam Manios aliquot habet et mulierem essedariam et dispensatorem Glyconis, qui deprehensus est, cum dominam suam delectaretur. Videbis populi rixam inter zelotypos et amasiunculos. 
urn:cts:latinLit:phi0972.phi001:45.8#Glyco autem, sestertiarius homo, dispensatorem ad bestias dedit. Hoc est se ipsum traducere. Quid servus peccavit, qui coactus est facere? Magis illa matella digna fuit quam taurus iactaret. Sed qui asinum non potest, stratum caedit. 
urn:cts:latinLit:phi0972.phi001:45.9#Quid autem Glyco putabat Hermogenis filicem unquam bonum exitum facturam? Ille milvo volanti poterat ungues resecare; colubra restem non parit. Glyco, Glyco dedit suas; itaque quamdiu vixerit, habebit stigmam, nec illam nisi Orcus delebit. Sed sibi quisque peccat. 
urn:cts:latinLit:phi0972.phi001:45.10#Sed subolfacio, quod nobis epulum daturus est Mammaea, binos denarios mihi et meis. Quod si hoc fecerit, eripiat Norbano totum favorem. Scias oportet plenis velis hunc vinciturum. 
urn:cts:latinLit:phi0972.phi001:45.11#Et revera, quid ille nobis boni fecit? Dedit gladiatores sestertiarios iam decrepitos, quos si sufflasses, cecidissent; iam meliores bestiarios vidi. Occidit de lucerna equites, putares eos gallos gallinaceos; alter burdubasta, alter loripes, tertiarius mortuus pro mortuo, qui habebat nervia praecisa. 
urn:cts:latinLit:phi0972.phi001:45.12#Unus alicuius flaturae fuit Thraex, qui et ipse ad dictata pugnavit. Ad summam, omnes postea secti sunt; adeo de magna turba 'adhibete' acceperant, plane fugae merae. 
urn:cts:latinLit:phi0972.phi001:45.13#'Munus tamen' inquit 'tibi dedi': et ego tibi plodo. Computa, et tibi plus do quam accepi. Manus manum lavat.
urn:cts:latinLit:phi0972.phi001:46.1#Videris mihi, Agamemnon, dicere: 'Quid iste argutat molestus?' quia tu, qui potes loquere, non loquis. Non es nostrae fasciae, et ideo pauperorum verba derides. Scimus te prae litteras fatuum esse. 
urn:cts:latinLit:phi0972.phi001:46.2#Quid ergo est? aliqua die te persuadeam, ut ad villam venias et videas casulas nostras? Inveniemus quod manducemus, pullum, ova: belle erit, etiam si omnia hoc anno tempestas dispare pallavit: inveniemus ergo unde saturi fiamus. 
urn:cts:latinLit:phi0972.phi001:46.3#Et iam tibi discipulus crescit cicaro meus. Iam quattuor partis dicit; si vixerit, habebis ad latus servulum. Nam quicquid illi vacat, caput de tabula non tollit. Ingeniosus est et bono filo, etiam si in aves morbosus est. 
urn:cts:latinLit:phi0972.phi001:46.4#Ego illi iam tres cardeles occidi, et dixi quod mustella comedit. Invenit tamen alias nenias, et libentissime pingit. 
urn:cts:latinLit:phi0972.phi001:46.5#Ceterum iam Graeculis calcem impingit et Latinas coepit non male appetere, etiam si magister eius sibi placens fit nec uno loco consistit, sed venit, dem litteras, sed non vult laborare. 
urn:cts:latinLit:phi0972.phi001:46.6#Est et alter non quidem doctus, sed curiosus, qui plus docet quam scit. Itaque feriatis diebus solet domum venire, et quicquid dederis, contentus est. 
urn:cts:latinLit:phi0972.phi001:46.7#Emi ergo nunc puero aliquot libra rubricata, quia volo illum ad domusionem aliquid de iure gustare. Habet haec res panem. Nam litteris satis inquinatus est. Quod si resilient, destinavi illum artificii docere, aut tonstreinum aut praeconem aut certe causidicum, quod illi auferre non possit nisi Orcus. 
urn:cts:latinLit:phi0972.phi001:46.8#Ideo illi cotidie clamo: 'Primigeni, crede mihi, quicquid discis, tibi discis. Vides Phileronem causidicum: si non didicisset, hodie famem a labris non abigeret. Modo, modo collo suocircumferebat onera venalia, nunc etiam adversus Norbanum se extendit. Litterae thesaurum est, et artificium nunquam moritur. '
urn:cts:latinLit:phi0972.phi001:47.1#Eiusmodi fabulae vibrabant, cum Trimalchio intravit et detersa fronte unguento manus lavit spatioque minimo interposito 
urn:cts:latinLit:phi0972.phi001:47.2#Ignoscite mihi inquit amici, multis iam diebus venter mihi non respondit. Nec medici se inveniunt. Profuit mihi tamen malicorium et taeda ex aceto. 
urn:cts:latinLit:phi0972.phi001:47.3#Spero tamen, iamveterem pudorem sibi imponet. Alioquin circa stomachum mihi sonat, putes taurum. 
urn:cts:latinLit:phi0972.phi001:47.4#Itaque si quis vestrum voluerit sua re causa facere, non est quod ilium pudeatur. Nemo nostrum solide natus est. Ego nullum puto tam magnum tormentum esse quam continere. Hoc so lum vetare ne Iovis potest. 
urn:cts:latinLit:phi0972.phi001:47.5#Rides, Fortunata, quae soles me nocte desomnem facere? Nec tamen in triclinio ullum vetuo facere quod se iuvet, et medici vetant continere. Vel si quid plus venit, omnia foras parata sunt: aqua, lasani et cetera minutalia. 
urn:cts:latinLit:phi0972.phi001:47.6#Credite mihi, anathymiasis in cerebrum it et in toto corpore fluctum facit. Multos scio sic periisse, dum nolunt sibi verum dicere. 
urn:cts:latinLit:phi0972.phi001:47.7#Gratias agimus liberalitati indulgentiaeque eius, et subinde castigamus crebris potiunculis risum. 
urn:cts:latinLit:phi0972.phi001:47.8#Nec adhuc sciebamus nos in medio lautitiarum, quod aiunt, clivo laborare. Nam cum mundatis ad symphoniam mensis tres albi sues in triclinium adducti sunt capistris et tintinnabulis culti, quorum unum bimum nomenculator esse dicebat, alterum trimum, tertium vero iam sexennem, 
urn:cts:latinLit:phi0972.phi001:47.9#ego putabam petauristarios intrasse et porcos, sicut in circulis mos est, portenta aliqua facturos; 
urn:cts:latinLit:phi0972.phi001:47.10#sed Trimalchio expectatione discussa Quem inquit ex eis vultis in cenam statim fieri? gallum enim gallinaceum, penthiacum et eiusmodi nenias rustici faciunt: mei coci etiam vitulos aeno coctos solent facere. 
urn:cts:latinLit:phi0972.phi001:47.11#Continuoque cocum vocari iussit, et non expectata electione nostra maximum natu iussit occidi, et clara voce: Ex quota decuria es? 
urn:cts:latinLit:phi0972.phi001:47.12#Cum ille se ex quadragesima respondisset, Empticius an inquit domi natus?Neutrum inquit cocus sed testamento Pansae tibi relictus sum. 
urn:cts:latinLit:phi0972.phi001:47.13#Vide ergo ait ut diligenter ponas; si non, te iubebo in decuriam viatorum conici. Et cocum quidem potentiae admonitum in culinam obsonium duxit,
urn:cts:latinLit:phi0972.phi001:48.1#Trimalchio autem mihi ad nos vultu respexit et Vinum inquit si non placet, mutabo; vos illud oportet bonum faciatis. 
urn:cts:latinLit:phi0972.phi001:48.2#Deorum beneficio non emo, sed nunc quicquid ad salivam facit, in suburbano nascitur eo, quod ego adhuc non novi. Dicitur confine esse Tarraciniensibus et Tarentinis. 
urn:cts:latinLit:phi0972.phi001:48.3#Nunc coniungere agellis Siciliam volo, ut cum Africam libuerit ire, per meos fines navigem. 
urn:cts:latinLit:phi0972.phi001:48.4#Sed narra tu mihi, Agamemnon, quam controversiam hodie declamasti? Ego etiam si causas non ago, in domusionem tamen litteras didici. Et ne me putes studia fastiditum, II bybliothecas habeo, unam Graecam, alteram Latinam. Dic ergo, si me amas, peristasim declamationis tuae. 
urn:cts:latinLit:phi0972.phi001:48.5#Cum dixisset Agamemnon: Pauper et dives inimici erant, ait Trimalchio Quid est pauper?Urbane inquit Agamemnon et nescio quam controversiam exposuit. 
urn:cts:latinLit:phi0972.phi001:48.6#Statim Trimalchio Hoc inquit si factum est, controversia non est; si factum non est, nihil est. 
urn:cts:latinLit:phi0972.phi001:48.7#Haec aliaque cum effusissimis prosequeremur laudationibus, Rogo inquit Agamemnon mihi carissime, numquid duodecim aerumnas Herculis tenes, aut de Vlixe fabulam, quemadmodum illi Cyclops pollicem forcipe extorsit? Solebam haec ego puer apud Homerum legere.  
urn:cts:latinLit:phi0972.phi001:48.8#Nam Sibyllam quidem Cumis ego ipse oculis meis vidi in ampulla pendere, et cum illi pueri dicerent: Si/bulla, ti/ qe/leis; respondebat illa: a)poqanei=n qe/lw.
urn:cts:latinLit:phi0972.phi001:49.1#Nondum efflaverat omnia, cum repositorium cum sue ingenti mensam occupavit. 
urn:cts:latinLit:phi0972.phi001:49.2#Mirari nos celeritatem coepimus et iurare, ne gallum quidem gallinaceum tam cito percoqui potuisse, 
urn:cts:latinLit:phi0972.phi001:49.3#tanto quidem magis, quod longe maior nobis porcus videbatur esse, quam paulo ante aper fuerat. Deinde magis magisque Trimalchio intuens eum 
urn:cts:latinLit:phi0972.phi001:49.4#Quid? quid? inquit porcus hic non est exinteratus? Non mehercules est. Voca, voca cocum in medio. 
urn:cts:latinLit:phi0972.phi001:49.5#Cum constitisset ad mensam cocus tristis et diceret se oblitum esse exinterare, quid? oblitus? Trimalchio exclamat Putes ilium piper et cuminum non coniecisse. 
urn:cts:latinLit:phi0972.phi001:49.6#Despolia. Non fit mora, despoliatur cocus atque inter duos tortores maestus consistit. Deprecari tamen omnes coeperunt et dicere: Solet fieri; rogamus, mittas; postea si fecerit, nemo nostrum pro illo rogabit. 
urn:cts:latinLit:phi0972.phi001:49.7#Ego, crudelissimae severitatis, non potui me tenere, sed inclinatus ad aurem Agamemnonis plane inquam hic debet servus esse nequissimus; aliquis oblivisceretur porcum exinterare? Non mehercules illi ignoscerem, si piscem praeterisset. 
urn:cts:latinLit:phi0972.phi001:49.8#At non Trimalchio, qui relaxato in hilaritatem vultu Ergo inquit quia tam malae memoriae es, palam nobis ilium exintera. 
urn:cts:latinLit:phi0972.phi001:49.9#Recepta cocus tunica cultrum arripuit porcique ventrem hinec atque illinc timida manu secuit.
urn:cts:latinLit:phi0972.phi001:49.10#Nec mora, ex plagis ponderis inclinatione crescentibus tomacula cum botulis effusa sunt.
urn:cts:latinLit:phi0972.phi001:50.1#Plausum post hoc automatum familia dedit et Gaio feliciter conclamavit. Nec non cocus potione honoratus est et argentea corona, poculumque in lance accepit Corinthia. 
urn:cts:latinLit:phi0972.phi001:50.2#Quam cum Agamemnon propius consideraret, ait Trimalchio: 
urn:cts:latinLit:phi0972.phi001:50.3#Solus sum qui vera Corinthea habeam. Expectabam, ut pro reliqua insolentia diceret sibi vasa Corintho afferri. Sed ille melius:
urn:cts:latinLit:phi0972.phi001:50.4#Et forsitan inquit quaeris, quare solus Corinthea vera possideam: quia scilicet aerarius, a quo emo, Corinthus vocatur. Quid est autem Corintheum, nisi quis Corinthum habet? 
urn:cts:latinLit:phi0972.phi001:50.5#Et ne me putetis nesapium csse, valde bene scio, unde primum Corinthea nata sint. Cum Ilium captum est, Hannibal, homo vafer et magnus stelio, omnes statuas aeneas et aureas et argenteas in unum rogum congessit et eas incendit; factae sunt in unum aera miscellanea. 
urn:cts:latinLit:phi0972.phi001:50.6#Ita ex hac massa fabri sustulerunt et fecerunt catilla et paropsides et statuncula. Sic Corinthea nata sunt, ex omnibus in unum, nec hoc nec illud. 
urn:cts:latinLit:phi0972.phi001:50.7#Ignoscetis mihi, quod dixero: ego malo mihi vitrea, certe non olunt. Quod si non frangerentur, mallem mihi quam aurum; nunc autem vilia sunt.
urn:cts:latinLit:phi0972.phi001:51.1#Fuit tamen faber qui fecit phialam vitream, quae non frangebatur. 
urn:cts:latinLit:phi0972.phi001:51.2#Admissus ergo Caesarem est cum suo munere, deinde fecit reporrigere Caesarem et illam in pavimentum proiecit. 
urn:cts:latinLit:phi0972.phi001:51.3#Caesar non pote valdius quam expavit. At ille sustulit phialam de terra; collisa erat tanquam vasum aeneum;
urn:cts:latinLit:phi0972.phi001:51.4#deinde martiolum de sinu protulit et phialam otio belle correxit.
urn:cts:latinLit:phi0972.phi001:51.5#Hoc facto putabat se solium Iovis tenere, utique postquam Caesar illi dixit: 'Numquid alius scit hanc condituram vitreorum?' 
urn:cts:latinLit:phi0972.phi001:51.6#vide modo. Postquam negavit, iussit illum Caesar decollari: quia enim, si scitum esset, aurum pro luto haberemus.
urn:cts:latinLit:phi0972.phi001:52.1#In argento plane studiosus sum. Habeo scyphos urnales plus minus C: quemadmodum Cassandra occidit filios suos, et pueri mortui iacent sic ut vivere putes. 
urn:cts:latinLit:phi0972.phi001:52.2#Habeo capides M, quas reliquit patrono meo Mummius, ubi Daedalus Niobam in equum Troianum includit. 
urn:cts:latinLit:phi0972.phi001:52.3#Nam Hermerotis pugnas et Petraitis in poculis habeo, omnia ponderosa; meum enim intelligere nulla pecunia vendo. 
urn:cts:latinLit:phi0972.phi001:52.4#Haec dum refert, puer calicem proiecit. Ad quem respiciens Trimalchio Cito inquit te ipsum caede, quia nugax es. Statim puer demisso labro orare. 
urn:cts:latinLit:phi0972.phi001:52.5#At ille Quid me inquit rogas? Tanquam ego tibi molestus sim. Suadeo, a te impetres, ne sis nugax. 
urn:cts:latinLit:phi0972.phi001:52.6#Tandem ergo exoratus a nobis missionem dedit puero.
urn:cts:latinLit:phi0972.phi001:52.7#Ille dimissus circa mensam percucurrit
urn:cts:latinLit:phi0972.phi001:52.7.1#et Aquam foras, vinum intro clamavit  
urn:cts:latinLit:phi0972.phi001:52.8#excipimus urbanitatem iocantis, et ante omnes Agamemnon, qui sciebat, quibus meritis revocaretur ad cenam. 
urn:cts:latinLit:phi0972.phi001:52.9#Ceterum laudatus Trimalchio hilarius bibit et iam ebrio proximus Nemo inquit vestrum rogat Fortunatam meam, ut saltet? Credite mihi: cordacem nemo melius ducit. 
urn:cts:latinLit:phi0972.phi001:52.10#Atque ipse erectis supra frontem manibus Syrum histrionem exhibebat concinente tota familia: ma/deia perima/deia.
urn:cts:latinLit:phi0972.phi001:52.11#Et prodisset in medium, nisi Fortunata ad aurem accessisset; et credo, dixerit non decere gravitatem eius tam humiles ineptias. 
urn:cts:latinLit:phi0972.phi001:52.12#Nihil autem tam inaequale erat; nam modo Fortunatam verebatur, modo ad naturam suam revertebatur. 
urn:cts:latinLit:phi0972.phi001:53.1#Et plane interpellavit saltationis libidinem actuarius, qui tanquam urbis acta recitavit: 
urn:cts:latinLit:phi0972.phi001:53.2#VII. kalendas sextiles: in praedio Cumano, quod est Trimalchionis, nati sunt pueri xxx, puellae XL; sublata in horreum ex area tritici millia modium quingenta; boves domiti quingenti. 
urn:cts:latinLit:phi0972.phi001:53.3#Eodem die: Mithridates servus in crucem actus est, quia Gai nostri genio male dixerat. 
urn:cts:latinLit:phi0972.phi001:53.4#Eodem die: in arcam relatum est, quod collocari non potuit, sestertium centies. 
urn:cts:latinLit:phi0972.phi001:53.5#Eodem die: incendium factum est in hortis Pompeianis, ortum ex aedibus Nastae vilici. 
urn:cts:latinLit:phi0972.phi001:53.6#Quid? inquit Trimalchio quando mihi Pompeiani horti emptisunt?
urn:cts:latinLit:phi0972.phi001:53.7#Anno priore inquit actuarius et ideo in rationem nondum venerunt.
urn:cts:latinLit:phi0972.phi001:53.8#Excanduit Trimalchio et Quicunque inquit mihi fundi empti fuerint, nisi intra sextum mensem sciero, in rationes meas inferri vetuo. 
urn:cts:latinLit:phi0972.phi001:53.9#Iam etiam edicta aedilium recitabantur et saltuariorum testamenta, quibus Trimalchio cum elogio exheredabatur; 
urn:cts:latinLit:phi0972.phi001:53.10#iam nomina vilicorum et repudiata a cilcitore Iiberta in balneatoris contubernio deprehensa et atriensis Baias relegatus; iam reus factus dispensator et iudicium inter cubicularios actum.
urn:cts:latinLit:phi0972.phi001:53.11#Petauristarii autem tandem venerunt. Baro insulsissimus cum scalis constitit puerumque iussit per gradus et in summa parte odaria saltare, circulos deinde ardentes transilire et dentibus amphoram sustinere. 
urn:cts:latinLit:phi0972.phi001:53.12#Mirabatur haec solus Trimalchio dicebatque ingratum artificium esse. Ceterum duo esse in rebus humanis, quae libentissime spectaret, petauristarios et cornicines; reliqua animalia acroamata tricas meras esse. 
urn:cts:latinLit:phi0972.phi001:53.13#Nam et comoedos inquit emeram, sed malui illos Atellaniam facere, et choraulen meum iussi Latine cantare.
urn:cts:latinLit:phi0972.phi001:54.1#Cum maxime haec dicente Gaio puer  Trimalchionis delapsus est. Conclamavit familia, nec minus convivae, non propter hominem tam putidum, cuius et cervices fractas libenter vidissent, sed propter malum exitum cenae, ne necesse haberent alienum mortuum plorare. 
urn:cts:latinLit:phi0972.phi001:54.2#Ipse Trimalchio cum graviter ingemuisset superque brachium tanquam laesum incubuisset, concurrere medici, et inter primos Fortunat a crinibus passis cum scypho, miseramque se atque infe licem proclamavit. 
urn:cts:latinLit:phi0972.phi001:54.3#Nam puer quidem, qui ceciderat, circumibat iam dudum pedes nostros et missionem rogabat. Pessime mihi erat, ne his precibus per ridiculum aliquid catastropha quaereretur. Nec enim adhuc exciderat cocus ille, qui oblitus fuerat porcum exinterare. 
urn:cts:latinLit:phi0972.phi001:54.4#Itaque totum circumspicere triclinium coepi, ne per parietem automatum aliquod exiret, utique postquam servus verberari coepit, qui brachium domini contusum alba potius quam conchyliata involverat lana. 
urn:cts:latinLit:phi0972.phi001:54.5#Nec longe aberravit suspicio mea; in vicem enim poenae venit decretum Trimalchionis, quo puerum iussit liberum esse, ne quis posset dicere, tantum virum esse a servo vulneratum. 
urn:cts:latinLit:phi0972.phi001:55.1#Comprobamus nos factum et quam in praecipiti res humanae essent, vario sermone garrimus. 
urn:cts:latinLit:phi0972.phi001:55.2#Ita inquit Trimalchio non oportet hune casum sine inscriptione transire statimque codicillos poposcit et non diu cogitatione distorta haec recitavit:
urn:cts:latinLit:phi0972.phi001:55.3.1# """"Quod non expectes, ex transverse fit 
urn:cts:latinLit:phi0972.phi001:55.3.2#- et supra nos Fortuna negotia curat.
urn:cts:latinLit:phi0972.phi001:55.3.3# quare da nobis vina Falerna, puer. 
urn:cts:latinLit:phi0972.phi001:55.4#ab hoc epigrammate coepit poetarum esse mentio diuque summa carminis penes Mopsum Thracem memorata est done Trimalchio
urn:cts:latinLit:phi0972.phi001:55.5#Rogo inquit """"magister, quid putas inter Ciceronem et Publilium interesse? Ego alterum puto disertiorem fuisse, alterum honestiorem. Quid enim his melius dici potest? 
urn:cts:latinLit:phi0972.phi001:55.6.1#Luxuriae rictu Martis marcent moenia.
urn:cts:latinLit:phi0972.phi001:55.6.2#Tuo palato clausus pavo pascitur
urn:cts:latinLit:phi0972.phi001:55.6.3#plumato amictus aureo Babylonico,
urn:cts:latinLit:phi0972.phi001:55.6.4#gallina tibi Numidica, tibi gallus spado;
urn:cts:latinLit:phi0972.phi001:55.6.5#ciconia etiam, grata peregrina hospita
urn:cts:latinLit:phi0972.phi001:55.6.6#pietaticultrix gracilipes crotalistria,
urn:cts:latinLit:phi0972.phi001:55.6.7#avis exul hiemis, titulus tepidi temporis,
urn:cts:latinLit:phi0972.phi001:55.6.8#nequitiae nidum in caccabo fecit modo.
urn:cts:latinLit:phi0972.phi001:55.6.9#Quo margarita cara tibi, bacam Indicam? 
urn:cts:latinLit:phi0972.phi001:55.6.10#An ut matrona ornataphaleris pelagiis
urn:cts:latinLit:phi0972.phi001:55.6.11#tollat pedes indomita in strato extraneo?
urn:cts:latinLit:phi0972.phi001:55.6.12#Zmaragdum ad quam rem viridem, pretiosum vitrum?
urn:cts:latinLit:phi0972.phi001:55.6.13#Quo Carchedonios optas ignes lapideos,
urn:cts:latinLit:phi0972.phi001:55.6.14#nisi ut scintillet probitas e carbunculis?
urn:cts:latinLit:phi0972.phi001:55.6.15#Aequum est induere nuptam ventum textilem,
urn:cts:latinLit:phi0972.phi001:55.6.16#palam prostare nudam in nebula linea?'
urn:cts:latinLit:phi0972.phi001:56.1#Quod autem inquit putamussecundum litteras difficillimum esse artificium? Ego puto medicum et nummularium:
urn:cts:latinLit:phi0972.phi001:56.2#medicus, qui scit quid homunciones intra praecordia sua habeant et quando febris veniat, 
urn:cts:latinLit:phi0972.phi001:56.3#etiam si illos odi pessime, quod mihi iubent saepe anatinam parari; nummularius, qui per argentum aes videt. 
urn:cts:latinLit:phi0972.phi001:56.4#Nam mutae bestiae laboriosissimae boves et oves: boves, quorum beneficio panem manducamus; oves, quod lana illae nos gloriosos faciunt. 
urn:cts:latinLit:phi0972.phi001:56.5#Et facinus indignum, aliquis ovillam est et tunicam habet. 
urn:cts:latinLit:phi0972.phi001:56.6#Apes enim ego divinas bestias puto, quae mel vomunt, etiam si dicuntur illud a Iove afferre; ideo autem pungunt, quia ubicunque dulce est, ibi et acidum invenies. 
urn:cts:latinLit:phi0972.phi001:56.7#Iam etiam philosophos de negotio deiciebat, cum pittacia in scypho circumferri coeperunt, 
urn:cts:latinLit:phi0972.phi001:56.8#puerque super hoc positus officium apophoreta recitavit. Argentum sceleratum: allata est perna, super quam acetabula erant posita. Cervical: offla collaris allata est. Serisapia et contumelia: xerophagi ex sapa datae sunt et contus cum malo. 
urn:cts:latinLit:phi0972.phi001:56.9#Porri et persica: flagellum et cultrum accepit; passeres et muscarium: uvam passam et mel Atticum. Cenatoria et forensia: offlam et tabulas accepit. Canale et pedale: lepus et solea est allata. Muraena et littera: murem cum rana alligata fascemque betae accepit. Diu risimus:
urn:cts:latinLit:phi0972.phi001:56.10#sexcenta huiusmodi fuerunt, quae iam exciderunt memoriae meae.
urn:cts:latinLit:phi0972.phi001:57.1#Ceterum Ascyltos, intemperantis licentiae, cum omnia sublatis manibus eluderet et usque ad lacrimas rideret, unus ex conlibertis Trimalchionis excanduit, is ipse qui supra me discumbebat, et 
urn:cts:latinLit:phi0972.phi001:57.2#Quid rides inquit vervex? An tibi non placent lautitiae domini mei? Tu enim beatior es et convivare melius soles. Ita tutelam huius loci habeam propitiam, ut ego si secundum illum discumberem, iam illi balatum duxis sem. 
urn:cts:latinLit:phi0972.phi001:57.3#Bellum pomum, qui rideatur alios; larifuga nescio quis, nocturnus, qui non valet lotium suum. Ad summam, si circumminxero illum, nesciet qua fugiat. Non mehercules soleo cito fervere, sed in molle carne vermes nascuntur. 
urn:cts:latinLit:phi0972.phi001:57.4#Ridet. Quid habet quod rideat? Numquid pater fetum emit lamna? Eques Romanus es: et ego regis filius. 'Quare ergo servivisti?' Quia ipse me dedi in servitutem et malui civis Romanus esse quam tributarius. Et nunc spero me sic vivere, ut nemini iocus sim. 
urn:cts:latinLit:phi0972.phi001:57.5#Homo inter homines sum, capite aperto ambulo; assem aerarium nemini debeo; constitutum habui nunquam; nemo mihi in foro dixit redde quod debes.' 
urn:cts:latinLit:phi0972.phi001:57.6#Glebulas emi, lamellulas paravi; viginti ventres pasco et canem; contubernalem meam redemi, ne quis in sinu illius manus tergeret; mille denarios pro capite solvi; sevir gratis factus sum; spero, sic moriar, ut mortuus non erubescam. 
urn:cts:latinLit:phi0972.phi001:57.7#Tu autem tam laboriosus es, ut post te non respicias? In alio peduclum vides, in te ricinum non vides. Tibi soli ridiclei videmur;  
urn:cts:latinLit:phi0972.phi001:57.8#ecce magister tuus, homo maior natus: placemus illi. Tu lacticulosus, nec mu nec ma argutas, vasus fictilis, immo lorus in aqua, lentior, non melior. 
urn:cts:latinLit:phi0972.phi001:57.9#Tu beatior es: bis prande, bis cena. Ego fidem meam malo quam thesauros. Ad summam, quisquam me bis poposcit? Annis quadraginta servivi; nemo tamen sciit, utrum servus essem an liber. Et puer capillatus in hanc coloniam veni; adhuc basilica non erat facta. 
urn:cts:latinLit:phi0972.phi001:57.10#Dedi tamen operam, ut domino satis facerem, homini maiiesto et dignitosso, cuius pluris erat unguis, quam tu totus es. Et habebam in domo, qui mihi pedem opponerent hac illac; tamen - genio illius gratias - enatavi. 
urn:cts:latinLit:phi0972.phi001:57.11#Haec sunt vera athla; nam in ingenuum nasci tam facile est quam accede istoc.' Quid nunc stupes tanquam hircus in ervilia?
urn:cts:latinLit:phi0972.phi001:58.1#Post hoc dictum Giton, qui ad pedes stabat, risum iam diu compressum etiam indecenter effudit. Quod cum animadvertisset adversarius Ascylti, flexit convicium in puerum et 
urn:cts:latinLit:phi0972.phi001:58.2#Tu autem inquit  etiam tu rides, caepa cirrata? Io Saturnalia, rogo, mensis december est? Quando vicesimam numerasti? Nescit quid faciat, crucis offla, corvorum cibaria. Curabo, iam tibi Iovis iratus sit, et isti qui tibi non imperat. 
urn:cts:latinLit:phi0972.phi001:58.3#Ita satur pane fiam, ut ego istud conliberto meo dono; alioquin iam tibi depraesentiarum reddidissem. Bene nos habemus, at isti nugae, qui tibi non imperant. Plane qualis dominus, talis et servus. 
urn:cts:latinLit:phi0972.phi001:58.4#Vix me teneo, nec sum natura caldicerebrius, sed cum coepi, matrem meam dupundii non facio. Recte, videbo te in publicum, mus, immo terrae tuber: 
urn:cts:latinLit:phi0972.phi001:58.5#nec sursum nec deorsum non cresco, nisi dominum tuum in rutae folium non conieci, nec tibi parsero, licet mehercules Iovem Olympium clames. Curabo, longe tibi sit comula ista besalis et dominus dupunduarius. 
urn:cts:latinLit:phi0972.phi001:58.6#Recte, venies sub dentem: aut ego non me novi, aut non deridebis, licet barbam auream habeas. 
urn:cts:latinLit:phi0972.phi001:58.7#Athana tibi irata sit, curabo, et qui te primus deurode fecit. Non didici geometrias, critica et alogias nenias, sed lapidarias litteras scio, partes centum dico ad aes, ad pondus, ad nummum. 
urn:cts:latinLit:phi0972.phi001:58.8#Ad summam, si quid vis, ego et tu sponsiunculam: exi, defero lamnam. Iam scies patrem tuum mercedes perdidisse, quamvis et rhetoricam scis. Ecce'Qui de nobis longe venio, late venio? 
urn:cts:latinLit:phi0972.phi001:58.9#solve me.' Dicam tibi, qui de nobis currit et de loco non movetur; qui de nobis crescit et minor fit. Curris, stupes, satagis, tanquam mus in matella. 
urn:cts:latinLit:phi0972.phi001:58.10#Ergo aut tace aut meliorem noli molestare, qui te natum non putat; nisi si me iudicas anulos buxeos curare, quos amicae tuae involasti. 
urn:cts:latinLit:phi0972.phi001:58.11#Occuponem propitium. Eamus in forum et pecunias mutuemur: iam scies hoc ferrum fidem habere.
urn:cts:latinLit:phi0972.phi001:58.12#Vah, bella res est volpis uda. Ita lucrum faciam et ita bene moriar aut populus per exitum meum iuret, nisi te ubique toga perversa fuero persecutus. 
urn:cts:latinLit:phi0972.phi001:58.13#Bella res et iste, qui te haec docet, mufrius, non magister. Nos didicimus, dicebat enim magister: 'Sunt vestra salva? recta domum; cave, circumspicias; cave, maiorem maledicas. Aut numera mapalia: 
urn:cts:latinLit:phi0972.phi001:58.14#nemo dupondii evadit.' Ego, quod me sic vides, propter artificium meum diis gratias ago.
urn:cts:latinLit:phi0972.phi001:59.1#Coeperat Ascyltos respondere convicio, sed Trimalchio delectatus colliberti eloquentia Agite inquit scordalias de medio. Suaviter sit potius, et tu, Hermeros, parce adulescentulo. Sanguen illi fervet, tu melior esto. 
urn:cts:latinLit:phi0972.phi001:59.2#Semper in hac re qui vincitur, vincit. Et tu cum esses capo, cocococo, atque cor non habebas. Simus ergo, quod melius est, a primitiis hilares et Homeristas spectemus. 
urn:cts:latinLit:phi0972.phi001:59.3#Intravit factio statim hastisque scuta concrepuit. Ipse Trimalchio in pulvino consedit, et cum Homeristae Graecis versibus colloquerentur, ut insolenter solent, ille canora voce Latine legebat librum. Mox silentio facto scitis inquit quam fabulam agant? 
urn:cts:latinLit:phi0972.phi001:59.4#Diomedes et Ganymedes duo fratres fuerunt. Horum soror erat Helena. Agamemnon illam rapuit et Dianae cervam subiecit. Ita nunc Homeros dicit, quemadmodum inter se pugnent Troiani et Parentini. 
urn:cts:latinLit:phi0972.phi001:59.5#Vicit scilicet et Iphigeniam, filiam suam, Achilli dedit uxorem. Ob eam rem Aiax insanit et static argumentum explicabit. 
urn:cts:latinLit:phi0972.phi001:59.6#Haec ut dixit Trimalchio, clamorem Homeristae sustulerunt, interque familiam discurrentem vitulus in lance donaria elixus allatus est, et quidem galeatus. 
urn:cts:latinLit:phi0972.phi001:59.7#Secutus est Aiax strictoque gladio, tanquam insaniret, concidit, ac modo versa modo supina gesticulatus mucrone frusta collegit mirantibusque vitulum partitus est.
urn:cts:latinLit:phi0972.phi001:60.1#Nec diu mirari licuit tam elegantes strophas; nam repente lacunaria sonare coeperunt totumque triclinium intremuit.
urn:cts:latinLit:phi0972.phi001:60.2#Consternatus ego exsurrexi et timui, ne per tectum petauristarius aliquis descenderet. Nec minus reliqui convivae mirantes erexere vultus, expectantes quid novi de caelo nuntiaretur. 
urn:cts:latinLit:phi0972.phi001:60.3#Ecce autem diductis lacunaribus subito circulus ingens, de cupa videlicet grandi excussus, demittitur, cuius per totum orbem coronae aureae cum alabastris unguenti pendebant. 
urn:cts:latinLit:phi0972.phi001:60.4#Dum haec apophoreta iubemur sumere, respiciens ad mensam  iam illic repositorium cum placentis aliquot erat positum, quod medium Priapus a pistore factus tenebat, gremioque satis amplo omnis generis poma et uvas sustinebat more vulgato. 
urn:cts:latinLit:phi0972.phi001:60.5#Avidius ad pompam manus porreximus, et repente nova ludorum remissio hilaritatem hic refecit. 
urn:cts:latinLit:phi0972.phi001:60.6#Omnes enim placentae omniaque poma etiam minima vexatione contacta coeperunt effundere crocum, et usque ad os molestus umor ac cidere. 
urn:cts:latinLit:phi0972.phi001:60.7#Rati ergo sacrum esse fericulum tam religioso apparatu perfusum, consurreximus altius et Augusto, patri patriae, feliciter diximus. Quibusdam tamen etiam post hane venerationem poma rapientibus et ipsi mappas implevimus, ego praecipue, qui nullo satis amplo munere putabam me onerare Gitonis sinum. 
urn:cts:latinLit:phi0972.phi001:60.8#Inter haec tres pueri candidas succincti tunicas intraverunt, quorum duo Lares bullatos super mensam posuerunt, unus pateram vini circumferens dii propitii clamabat. Aiebat autem unum Cerdonem, alterum Felicionem, tertium Lucrionem vocari. 
urn:cts:latinLit:phi0972.phi001:60.9#Nos etiam veram imaginem ipsius Trimalchionis, cum iam omnes basiarent, erubuimus praeterire.
urn:cts:latinLit:phi0972.phi001:61.1#Postquam ergo omnes bonam mentem bonamque valitudinem sibi optarunt, Trimalchio ad Nicerotem respexit et 
urn:cts:latinLit:phi0972.phi001:61.2#solebas inquit suavius esse in convictu; nescio quid nunc taces nec muttis. Oro te, sic felicem me videas, narra illud quod tibi usu venit. 
urn:cts:latinLit:phi0972.phi001:61.3#Niceros delectatus affabilitate amici omne me inquit lucrum transeat, nisi iam dudum gaudimonio dissilio, quod te talem video. 
urn:cts:latinLit:phi0972.phi001:61.4#Itaque hilaria mera sint, etsi timeo istos scholasticos, ne me rideant. Viderint: narrabo tamen: quid enim mihi aufert, qui ridet? Satius est rideri quam derideri. 
urn:cts:latinLit:phi0972.phi001:61.5#Haec ubi dicta dedit, 
urn:cts:latinLit:phi0972.phi001:61.6#talem fabulam exorsus est:Cum adhuc servirem, habitabamus in vico angusto; nune Gavillae domus est. Ibi, quomodo dii volunt, amare coepi uxorem Terentii coponis: noveratis Me lissam Tarentinam, pulcherrimum bacciballum. 
urn:cts:latinLit:phi0972.phi001:61.7#Sed ego non mehercules corporaliter illam aut propter res venerias curavi, sed magis quod benemoria fuit. 
urn:cts:latinLit:phi0972.phi001:61.8#Si quid ab illa petii, nunquam mihi negatum; fecit assem, semissem habui; quicquid habui, in illius sinum demandavi, nec unquam fefellitus sum. 
urn:cts:latinLit:phi0972.phi001:61.9#Huius contubernalis ad villam supremum diem obiit. Itaque per scutum per ocream egi aginavi, quemadmodum ad illam pervenirem: scitis autem, in angustiis amici apparent.
urn:cts:latinLit:phi0972.phi001:62.1#Forte dominus Capuam exierat ad scruta scita expedienda.
urn:cts:latinLit:phi0972.phi001:62.2#Nactus ego occasionem persuadeo hospitem nostrum, ut mecum ad quintum miliarium veniat. Erat autem miles, fortis tanquam Orcus. 
urn:cts:latinLit:phi0972.phi001:62.3#Apoculamus nos circa gallicinia, luna lucebat tanquam meridie. Venimus intra monimenta: 
urn:cts:latinLit:phi0972.phi001:62.4#homo meus coepit ad stelas facere, sedeo ego cantabundus et stelas numero. 
urn:cts:latinLit:phi0972.phi001:62.5#Deinde ut respexi ad comitem, ille exuit se et omnia vestimenta secundum viam posuit. Mihi anima in naso esse, stabam tanquam mortuus. 
urn:cts:latinLit:phi0972.phi001:62.6#At ille circumminxit vestimenta sua, et subito lupus factus est. Nolite me iocari putare; ut mentiar, nullius patrimonium tanti facio. 
urn:cts:latinLit:phi0972.phi001:62.7#Sed, quod coeperam dicere, postquam lupus factus est, ululare coepit et in silvas fugit. 
urn:cts:latinLit:phi0972.phi001:62.8#Ego primitus nesciebam ubi essem, deinde accessi, ut vestimenta eius tollerem: illa autem lapidea facta sunt. Qui mori timore nisi ego? 
urn:cts:latinLit:phi0972.phi001:62.9#Gladium tamen strinxi et in tota via umbras cecidi, done ad villam amicae meae pervenirem. 
urn:cts:latinLit:phi0972.phi001:62.10#Ut larua intravi, paene animam ebullivi, sudor mihi per bifurcum volabat, oculi mortui, vix unquam refectus sum. 
urn:cts:latinLit:phi0972.phi001:62.11#Melissa mea mirari coepit, quod tam sero ambularem, et 'Si ante' inquit 'venisses, saltem nobis adiutasses; lupus enim villam intravit et omnia pecora perculit, tanquam lanius sanguinem illis misit. Nec tamen derisit, etiam si fugit; servus enim noster lancea collum eius traiecit.' 
urn:cts:latinLit:phi0972.phi001:62.12#Haec ut audivi, operire oculos amplius non potui, sed luce clara Gai nostri domum fugi tanquam copo compilatus, et postquam veni in illum locum, in quo lapidea vestimenta erant facta, nihil inveni nisi sanguinem. 
urn:cts:latinLit:phi0972.phi001:62.13#Ut vero domum veni, iacebat miles meus in lecto tanquam bovis, et collum illius medicus curabat. Intellexi illum versipellem esse, nec postea cum illo panem gustare potui, non si me occidisses. 
urn:cts:latinLit:phi0972.phi001:62.14#Viderint alii quid de hoc exopinissent; ego si mentior, genios vestros iratos habeam.
urn:cts:latinLit:phi0972.phi001:63.1#Attonitis admiratione universis Salvo inquit tuo sermone Trimalchio si qua fides est, ut mihi pili inhorruerunt, quia scio Niceronem nihil nugarum narrare: 
urn:cts:latinLit:phi0972.phi001:63.2#immo certus est et minime linguosus. Nam et ipse vobis rem horribilem narrabo: asinus in tegulis.
urn:cts:latinLit:phi0972.phi001:63.3#Cum adhuc capillatus essem, nam a puero vitam Chiam gessi, ipsimi nostri delicatus decessit, mehercules margaritum, zacritus et omnium numerum. 
urn:cts:latinLit:phi0972.phi001:63.4#Cum ergo illum mater misella plangeret et nos tum plures in tristimonio essemus, subito strigae stridere coepe runt; putares canem leporem persequi. 
urn:cts:latinLit:phi0972.phi001:63.5#Habebamus tune hominem Cappadocem, longum, valde audaculum et qui valebat: poterat bovem iratum tollere. 
urn:cts:latinLit:phi0972.phi001:63.6#Hic audacter stricto gladio extra ostium procucurrit, involuta sinistra manu curiose, et mulierem tanquam hoc loco - salvum sit, quod tango - mediam traiecit. Audimus gemitum, et - plane non mentiar - ipsas non vidimus. 
urn:cts:latinLit:phi0972.phi001:63.7#Baro autem noster introversus se proiecit in lectum, et corpus totum lividum habebat quasi flagellis caesus, quia scilicet illum tetigerat mala manus. 
urn:cts:latinLit:phi0972.phi001:63.8#Nos cluso ostio redimus iterum ad officium, sed dum mater amplexaret corpus filii sui, tangit et videt manuciolum de stramentis factum. Non cor habebat, non intestina, non quicquam: scilicet iam puerum strigae involaverant et supposuerant stramenticium vavatonem. 
urn:cts:latinLit:phi0972.phi001:63.9#Rogo vos, oportet credatis, sunt mulieres plussciae, sunt nocturnae, et quod sursum est, deorsum faciunt. 
urn:cts:latinLit:phi0972.phi001:63.10#Ceterum baro ille longus post hoc factum nunquam coloris sui fuit, immo post paucos dies phreneticus periit.
urn:cts:latinLit:phi0972.phi001:64.1#Miramur nos et pariter credimus, osculatique mensam rogamus nocturnas, ut suis se teneant, dum redimus a cena. 
urn:cts:latinLit:phi0972.phi001:64.2#Et sane iam lucernae mihi plures videbantur ardere totumque triclinium esse mutatum, cum Trimalchio tibi dico inquit Plocame, nihil narras? Nihil nos delectaris? Et solebas suavius esse, canturire belle deverbia, adicere melicam. 
urn:cts:latinLit:phi0972.phi001:64.3#Heu heu, abistis dulcis caricae.Iam inquit ille quadrigae meae decu currerunt, ex quo podagricus factus sum. Alioquin cum essem adulescentulus, cantando paene tisicus factus sum. 
urn:cts:latinLit:phi0972.phi001:64.4#Quid saltare? Quid deverbia? Quid tonstrinum? Quando parem habui nisi unum Apelletem?
urn:cts:latinLit:phi0972.phi001:64.5#Appositaque ad os manu nescio quid taetrum exsibilavit, quod postea Graecum esse affirmabat. Nec non Trimalchio ipse cum tubicines esset imitatus, ad delicias suas respexit, quem Croesum appellabat. 
urn:cts:latinLit:phi0972.phi001:64.6#Puer autem lippus, sordidissimis dentibus, catellam nigram atque indecenter pinguem prasina involvebat fascia panemque semissem ponebat super torum atque hac nausea recusantem saginabat. 
urn:cts:latinLit:phi0972.phi001:64.7#Quo admonitus officii Trimalchio Scylacem iussit adduci praesidium domus familiaeque. Nec mora, ingentis formae adductus est canis catena vinctus, admonitusque ostiarii calce, ut cubaret, ante mensam se posuit. 
urn:cts:latinLit:phi0972.phi001:64.8#Tum Trimalchio iactans candidum panem nemo inquit in domo mea me plus amat.
urn:cts:latinLit:phi0972.phi001:64.9#Indignatus puer, quod Scylacem tam effuse laudaret, catellam in terram deposuit hortatusque est, ut ad rixam properaret. Scylax, canino scilicet usus ingenio, taeterrimo latratu triclinium implevit Margaritamque Croesi paene laceravit. 
urn:cts:latinLit:phi0972.phi001:64.10#Nec intra rixam tumultus constitit, sed candelabrum etiam super mensam eversum et vasa omnia crystallina comminuit et oleo ferventi aliquot convivas respersit. 
urn:cts:latinLit:phi0972.phi001:64.11#Trimalchio ne videretur iactura motus, basiavit puerum ac iussit super dorsum ascendere suum. 
urn:cts:latinLit:phi0972.phi001:64.12#Non moratus ille usus est equo manuque plena scapulas eius subinde verberavit, interque risum proclamavit; Bucca, bucca, quot sunt hic?
urn:cts:latinLit:phi0972.phi001:64.13# repressus ergo aliquamdiu Trimalchio camellam grandem iussit misceri  potiones dividi omnibus servis, qui ad pedes sedebant, adiecta exceptione: Si quis inquit noluerit accipere, caput illi perfunde. Interdiu severa, nune hilaria.
urn:cts:latinLit:phi0972.phi001:65.1#Hanc humanitatem insecutae sunt matteae, quarum etiam recordatio me, si qua est dicenti fides, offendit. 
urn:cts:latinLit:phi0972.phi001:65.2#Singulae enim gallinae altiles pro turdis circumlatae sunt et ova anserina pilleata, quae ut comessemus, ambitiosissime a nobis Trimalchio petiit dicens exossatas esse gallinas. 
urn:cts:latinLit:phi0972.phi001:65.3#Inter haec triclinii valvas lictor percussit, amictusque veste alba cum ingenti frequentia comissator intravit. 
urn:cts:latinLit:phi0972.phi001:65.4#Ego maiestate conterritus praetorem putabam venisse. Itaque temptavi assurgere et nudos pedes in terram deferre.
urn:cts:latinLit:phi0972.phi001:65.5#Risit hanc trepidationem Agamemnon et Contine te inquit homo stultissime. Habinnas sevir est idemque lapidarius, qui videtur monumenta optime facere. 
urn:cts:latinLit:phi0972.phi001:65.6#Recreatus hoc sermone reposui cubitum, Habinnamque intrantem cumadmiratione ingenti spectabam. 
urn:cts:latinLit:phi0972.phi001:65.7#Ille autem iam ebrius uxoris suae umeris imposuerat manus, oneratusque aliquot coronis et unguento per frontem in oculos fluente praetorio loco se posuit con tinuoque vinum et caldam poposcit. 
urn:cts:latinLit:phi0972.phi001:65.8#Delectatus hac Trimalchio hilaritate et ipse capaciorem poposcit scyphum quaesivitque, quomodo acceptus esset.
urn:cts:latinLit:phi0972.phi001:65.9#Omnia inquit habuimus praeter te; oculi enim mei hic erant. Et mehercules bene fuit.
urn:cts:latinLit:phi0972.phi001:65.10#Scissa lautum novendiale servo suo misello faciebat, quem mortuum manu miserat. Et puto, cum vicensimariis magnam mantissam habet; quinquaginta enim millibus aestimant mortuum. 
urn:cts:latinLit:phi0972.phi001:65.11#Sed tamen suaviter fuit,etiam si coacti sumus dimidias potiones super ossucula eius effundere.
urn:cts:latinLit:phi0972.phi001:66.1#Tamen inquit Trimalchio quid habuistis in cena?Dicam inquit si potuero; nam tam bonae memoriae sum, ut frequenter nomen meum obliviscar. 
urn:cts:latinLit:phi0972.phi001:66.2#Habuimus tamen in primo porcum poculo coronatum et circa saviunculum et gizeria optime facta et certe betam et panem autopyrum de suo sibi, quem ego malo quam candidum; et vires facit, et cum mea re causa facio, non ploro. 
urn:cts:latinLit:phi0972.phi001:66.3#Sequens ferculum fuit scriblita frigida et super mel caldum infusum excellente Hispanum. Itaque de scriblita quidem non minimum edi, de melle me usque tetigi. 
urn:cts:latinLit:phi0972.phi001:66.4#Circa cicer et lupinum, calvae arbitratu et mala singula. Ego tamen duo sustuli et ecce in mappa alligata habeo; nam si aliquid muneris meo vernulae non tulero, habebo convicium. 
urn:cts:latinLit:phi0972.phi001:66.5#Bene me admonet domina mea. In prospectu habuimus ursinae frustum, de quo cum imprudens Scintilla gustasset, paene intestina sua vomu it; 
urn:cts:latinLit:phi0972.phi001:66.6#ego contra plus libram comedi, nam ipsum aprum sapiebat. Et si, inquam, ursus homuncionem comest quanto magis homuncio debet ursum comesse? 
urn:cts:latinLit:phi0972.phi001:66.7#In summo habuimus caseum mollem ex sapa et cocleas singulas et cordae frusta et hepatia in catillis et ova pilleata et rapam et senape et catillum concacatum, pax Palamedes. Etiam in alveo circumlata sunt oxycomina, unde quidam etiam improbe ternos pugnos sustulerunt. Nam pernae missionem dedimus.
urn:cts:latinLit:phi0972.phi001:67.1#Sed narra mihi, Gai, rogo, Fortunata quare non recumbit? 
urn:cts:latinLit:phi0972.phi001:67.2#Quomodo nosti inquit illam Trimalchio nisi argentum composuerit, nisi reliquias pueris diviserit, aquam in os suum non coniciet. 
urn:cts:latinLit:phi0972.phi001:67.3#Atqui respondit Habinnas nisi illa discumbit, ego me apoculo et coeperat surgere, nisi signo dato Fortunata quater amplius a tota familia esset vocata. 
urn:cts:latinLit:phi0972.phi001:67.4#Venit ergo galbino succincta cingillo, ita ut infra cerasina appareret tunica et periscelides tortae phaecasiaeque inauratae. 
urn:cts:latinLit:phi0972.phi001:67.5#Tune sudario manus tergens, quod in collo habebat, applicat se illi toro, in quo Scintilla Habinnae discumbebat uxor, osculataque plaudentem est te inquit videre? 
urn:cts:latinLit:phi0972.phi001:67.6#Eo deinde perventum est, ut Fortunata armillas suas crassissimis detraheret lacertis Scintillaeque miranti ostenderet. Ultimo etiam periscelides resolvit et reticulum aureum, quem ex obrussa esse dicebat. 
urn:cts:latinLit:phi0972.phi001:67.7#Notavit haec Trimalchio iussitque afferri omnia et Videtis inquit mulieris compedes: sic nos barcalae despoliamur. Sex pondo et selibram debet habere. Et ipse nihilo minus habeo decem pondo armillam ex millesimis Mercurii factam.
urn:cts:latinLit:phi0972.phi001:67.8#Ultimo etiam, ne mentiri videretur, stateram iussit afferri et circumlatum approbari pondus. 
urn:cts:latinLit:phi0972.phi001:67.9#Nec melior Scintilla, quae de cervice sua capsellam detraxit aureolam, quam Felicionem appellabat. Inde duo crotalia protulit et Fortunatae in vicem consideranda dedit et Domini inquit mei beneficio nemo habet meliora. 
urn:cts:latinLit:phi0972.phi001:67.10#Quid? inquit Habinnas excatarissasti me, ut tibi emerem fabam vitream. Plane si filiam haberem, auriculas illi praeciderem. Mulieres si non essent, omnia pro luto haberemus; nunc hoc est caldum meiere et frigidum potare. 
urn:cts:latinLit:phi0972.phi001:67.11#Interim mulieres sauciae inter se riserunt ebriaeque iunxerunt oscula, dum altera diligentiam matris familiae iactat, altera delicias et indiligentiam viri. 
urn:cts:latinLit:phi0972.phi001:67.12#Dumque sic cohaerent, Habinnas furtim consurrexit pedesque Fortunatae correptos super lectum immisit.
urn:cts:latinLit:phi0972.phi001:67.13#Au au illa proclamavit aberrante tunica super genua. Composita ergo in gremio Scintillae incensissimam rubore faciem sudario abscondit.
urn:cts:latinLit:phi0972.phi001:68.1#Interposito deinde spatio cum secundas mensas Trimalchio iussisset afferri, sustulerunt servi omnes mensas et alias attulerunt, scobemque croco et minio tinctam sparserunt et, quod nunquam ante videram, ex lapide speculari pulverem tritum. 
urn:cts:latinLit:phi0972.phi001:68.2#Statim Trimalchio poteram quidem inquit hoc fericulo esse contentus; secundas enim mensas habetis. Sed si quid belli habes, affer. 
urn:cts:latinLit:phi0972.phi001:68.3#Interim puer Alexandrinus, qui caldam ministrabat, luscinias coepit imitari clamante Trimalchione subinde:Muta. 
urn:cts:latinLit:phi0972.phi001:68.4#Ecce alius ludus. Servus qui ad pedes Habinnae sedebat, iussus, credo, a domino suo proclamavit subito canora voce:
urn:cts:latinLit:phi0972.phi001:68.4.1#Interea medium Aeneas iam classe tenebat.
urn:cts:latinLit:phi0972.phi001:68.5#Nullus sonus unquam acidior percussit aures meas; nam praeter errantis barbariae aut adiectum aut deminutum clamorem miscebat Atellanicos versus, ut tune primum me etiam Vergilius offenderit. 
urn:cts:latinLit:phi0972.phi001:68.6#Plausum tamen, cum aliquando desisset, adiecit Habinnas et nunquam inquit didicit, sed ego ad circulatores eum mittendo erudibam. 
urn:cts:latinLit:phi0972.phi001:68.7#Itaque parem non habet, sive muliones volet sive circulatores imitari. Desperatum valde ingeniosus est: idem sutor est, idem cocus idem pistor, omnis musae mancipium. 
urn:cts:latinLit:phi0972.phi001:68.8#Duo tamen vitia habet, quae si non haberet, esset omnium numerum: recutitus est et stertit. Nam quod strabonus est, non curo: sicut Venus spectat. Ideo nihil tacet, vix oculo mortuo unquam. Illum emi trecentis denariis.
urn:cts:latinLit:phi0972.phi001:69.1#Interpellavit loquentem Scintilla et plane inquit non omnia artificia servi nequam narras. Agaga est; at curabo, stigmam habeat. 
urn:cts:latinLit:phi0972.phi001:69.2#Risit Trimalchio et adcognosco inquit Cappadocem: nihil sibi defraudit, et mehercules laudo illum; hoc enim nemo parentat. Tu autem, Scintilla, noli zelotypa esse. Crede mihi, et vos novimus. 
urn:cts:latinLit:phi0972.phi001:69.3#Sic me salvum habeatis, ut ego sic solebam ipsumam meam debattuere, ut etiam dominus suspicaretur; et ideo me in vilicationem relegavit. Sed tace, lingua, dabo panem. 
urn:cts:latinLit:phi0972.phi001:69.4#Tanquam laudatus esset nequissimus servus, lucernam de sinu fictilem protulit et amplius semihora tubicines imitatus est succinente Habinna et inferius labrum manu deprimente. 
urn:cts:latinLit:phi0972.phi001:69.5#Ultimo etiam in medium processit et modo harundinibus quassis choraulas imitatus est, modo lacernatus cum flagello mulionum fata egit, donec vocatum ad se Habinnas basiavit, potionemque illi porrexit et Tanto melior inquit Massa, done tibi caligas. 
urn:cts:latinLit:phi0972.phi001:69.6#Nec ullus tot malorum finis fuisset, nisi epidipnis esset allata, turdi siliginei uvis passis nucibusque farsi. 
urn:cts:latinLit:phi0972.phi001:69.7#Insecuta sunt Cydonia etiam mala spinis confixa, ut echinos efficerent. Et haec quidem tolerabilia erant, si non fericulum longe monstrosius effecisset, ut vel fame perire mallemus. 
urn:cts:latinLit:phi0972.phi001:69.8#Nam cum positus esset, ut nos putabamus, anser altilis circaque pisces et omnia genera avium, Amici inquit Trimalchio quicquid videtis hic positum, de uno corpore est factum. 
urn:cts:latinLit:phi0972.phi001:69.9#Ego, scilicet homo prudentissimus, statim intellexi quid esset, et respiciens Agamemnonem mirabor inquam nisi omnia ista de fimo facta sunt aut certe de luto. Vidi Romae Saturnalibus eiusmodi cenarum imaginem fieri.
urn:cts:latinLit:phi0972.phi001:70.1#Necdum finieram sermonem, cum Trimalchio ait: Ita crescam patrimonio, non corpore, ut ista cocus meus de porco fecit. 
urn:cts:latinLit:phi0972.phi001:70.2#Non potest esse pretiosior homo. Volueris, de vulva faciet piscem, de lardo palumbum, de perna turturem, de colaepio gallinam. Et ideo ingenio meo impositum est illi nomen bellissimum; nam Daedalus vocatur. 
urn:cts:latinLit:phi0972.phi001:70.3#Et quia bonam mentem habet, attuli illi Roma munus cultros Norico ferro. Quos statim iussit afferri inspectosque miratus est. Etiam nobis potestatem fecit, ut mucronem ad buccam probaremus. 
urn:cts:latinLit:phi0972.phi001:70.4#Subito intraverunt duo servi, tanquam qui rixam ad lacum fecissent; certe in collo adhuc amphoras habebant. 
urn:cts:latinLit:phi0972.phi001:70.5#Cum ergo Trimalchio ius inter litigantes diceret, neuter sententiam tulit decernentis, sed alterius amphoram fuste percussit. 
urn:cts:latinLit:phi0972.phi001:70.6#Consternati nos insolentia ebriorum intentavimus oculos in proeliantes notavimusque ostrea pectinesque e gastris labentia, quae collecta puer lance circumtulit. 
urn:cts:latinLit:phi0972.phi001:70.7#Has lautitias aequavit ingeniosus cocus; in craticula enim argentea cochleas attulit et tremula taeterrimaque voce cantavit.
urn:cts:latinLit:phi0972.phi001:70.8#Pudet referre, quae secuntur: inaudito enim more pueri capillati attulerunt unguentum in argentea pelve pedesque recumbentium unxerunt, cum ante crura talosque corollis vinxissent. 
urn:cts:latinLit:phi0972.phi001:70.9#Hinc ex eodem unguento in vinarium atque lucernam aliquantum est infusum.
urn:cts:latinLit:phi0972.phi001:70.10#Iam coeperat Fortunata velle saltare, iam Scintilla frequentius plaudebat quam loquebatur, cum Trimalchio Permitto inquit Philargyre et Cario, etsi prasinianus es famosus, dic et Menophilae, contubernali tuae, discumbat. 
urn:cts:latinLit:phi0972.phi001:70.11#Quid multa? paene de lectis deiecti sumus, adeo totum triclinium familia occupaverat. 
urn:cts:latinLit:phi0972.phi001:70.12#Certe ego notavi super me positum cocum, qui de porco anserem fecerat, muria condimentisque fetentem. 
urn:cts:latinLit:phi0972.phi001:70.13#Nec contentus fuit recumbere, sed continuo Ephesum tragoedum coepit imitari et subinde dominum suum sponsione provocare si prasinus proximis circensibus primam palmam.
urn:cts:latinLit:phi0972.phi001:71.1#Diffusus hac contentione Trimalchio amici inquit et servi homines sunt et aeque unum lactem biberunt, etiam si illos malus fatus oppressit. Tamen me salvo cito aquam liberam gustabunt. Ad summam, omnes illos in testamento meo manu mitto. 
urn:cts:latinLit:phi0972.phi001:71.2#Philargyro etiam fundum lego et contubernalem suam, Carioni quoque insulam et vicesimam et lectum stratum. 
urn:cts:latinLit:phi0972.phi001:71.3#Nam Fortunatam meam heredem facio, et commendo illam omnibus amicis meis. Et haec ideo omnia publico, ut familia mea iam nunc sic me amet tanquam mortuum. 
urn:cts:latinLit:phi0972.phi001:71.4#Gratias agere omnes indulgentiae coeperant domini, cum ille oblitus nugarum exemplar testamenti iussit afferri et totum a primo ad ultimum ingemescente familia recitavit. 
urn:cts:latinLit:phi0972.phi001:71.5#Respiciens deinde Habinnam quid dicis inquit amice carissime? Aedificas monumentum meum, quemadmodum te iussi? 
urn:cts:latinLit:phi0972.phi001:71.6#Valde te rogo, ut secundum pedes statuae meae catellam ponas et coronas et unguenta et Petraitis omnes pugnas, ut mihi contingat tuo beneficio post mortem vivere; praeterea ut sint in fronte pedes centum, in agrum pedes ducenti. 
urn:cts:latinLit:phi0972.phi001:71.7#Omne genus enim poma volo sint circa cineres meos, et vinearum largiter. Valde enim falsum est vivo quidem domos cultas esse, non curari eas, ubi diutius nobis habitandum est. Et ideo ante omnia adici volo: hoc monumentum heredem non sequitur.' 
urn:cts:latinLit:phi0972.phi001:71.8#Ceterum erit mih icurae, ut testamento caveam, ne mortuus iniuriam accipiam. Praeponam enim unum ex libertis sepulcro meo custodiae causa, ne in monumentum meum populus cacatum currat. 
urn:cts:latinLit:phi0972.phi001:71.9#Te rogo, ut naves etiam  monumenti mei facias plenis velis euntes, et me in tribunali sedentem praetextatum cum anulis aureis quinque et nummos in publico de sacculo effundentem; scis enim, quod epulum dedi binos denarios. 
urn:cts:latinLit:phi0972.phi001:71.10#Faciatur, si tibi videtur, et triclinia. Facias et totum populum sibi suaviter facientem. 
urn:cts:latinLit:phi0972.phi001:71.11#Ad dexteram meam ponas statuam Fortunatae meae columbam tenentem: et catellam cingulo alligatam ducat: et cicaronem meum, et amphoras copiosas gypsatas, ne effluant vinum. Et urnam licet fractam sculpas, et super eam puerum plorantem. Horologium in medio, ut quisquis horas inspiciet, velit nolit, nomen meum legat. 
urn:cts:latinLit:phi0972.phi001:71.12#Inscriptio quoque vide diligenter si haec satis idonea tibi videtur: C. Pompeius Trimalchio Maecenatianus hic requiescit. Huic seviratus absenti decretus est. Cum posset in omnibus decuriis Romae esse, tamen noluit. Pius, fortis, fidelis, ex parvo crevit, sestertium reliquit trecenties,nec unquam philosophum audivit. Vale: et tu.
urn:cts:latinLit:phi0972.phi001:72.1#Haec ut dixit Trimalchio, flere coepit ubertim. Flebat et Fortunata, flebat et Habinnas, tota denique familia, tanquam in funus rogata, lamentatione triclinium implevit. 
urn:cts:latinLit:phi0972.phi001:72.2#Immo iam coeperam etiam ego plorare, cum Trimalchio Ergo inquit cum sciamus nos morituros esse, quare non vivamus? 
urn:cts:latinLit:phi0972.phi001:72.3#Sic vos felices videam, coniciamus nos in balneum, meo periculo, non paenitebit. Sic calet tanquam furnus. 
urn:cts:latinLit:phi0972.phi001:72.4#Vero, vero, inquit Habinnas de una die duas facere, nihil malo nudisque consurrexit pedibus et Trimalchionem plaudentem subsequi coepit. 
urn:cts:latinLit:phi0972.phi001:72.5#Ego respiciens ad Ascylton Quid cogitas? inquam ego enim si videro balneum, statim expirabo. 
urn:cts:latinLit:phi0972.phi001:72.6#Assentemur ait ille et dum illi balneum petunt, nos in turba exeamus. 
urn:cts:latinLit:phi0972.phi001:72.7#Cum haec placuissent, ducente per porticum Gitone ad ianuam venimus, ubi canis catenarius tanto nos tumultu excepit, ut Ascyltos etiam in piscinam ceciderit. Nec non ego quoque ebrius, qui etiam pictum timueram canem, dum natanti opem fero, in eundem gurgitem tractus sum. 
urn:cts:latinLit:phi0972.phi001:72.8#Servavit nos tamen atriensis, qui interventu suo et canem placavit et nos trementes extraxit in siccum. 
urn:cts:latinLit:phi0972.phi001:72.9#Et Giton quidem iam dudum se ratione acutissima redemerat a cane; quicquid enim a nobis acceperat de cena, latranti sparserat, at ille avocatus cibo furorem suppresserat. 
urn:cts:latinLit:phi0972.phi001:72.10#Ceterum cum algentes utique petissemus ab atriense, ut nos extra ianuam emitteret,Erras inquit si putas te exire hac posse, qua venisti. Nemo unquam convivarum per eandem ianuam emissus est; alia intrant, alia exeunt.
urn:cts:latinLit:phi0972.phi001:73.1#Quid faciamus homines miserrimi et novi generis labyrintho inclusi, quibus lavari iam coeperat votum esse? 
urn:cts:latinLit:phi0972.phi001:73.2#Ultro ergo rogavimus, ut nos ad balneum duceret, proiectisque vestimentis, quae Giton in aditu siccare coepit, balneum intravimus, angustum scilicet et cisternae frigidariae simile, in quo Trimalchio rectus stabat. Ac ne sic quidem putidissimam eius iactationem licuit effugere; nam nihil melius esse dicebat quam sine turba lavari, et eo ipso loco aliquando pistrinum fuisse. 
urn:cts:latinLit:phi0972.phi001:73.3#Deinde ut lassatus consedit, invitatus balnei sono diduxit usque ad cameramos ebrium et coepit Menecratis cantica lacerare, sicut illi dicebant, qui linguam eius intellegebant. 
urn:cts:latinLit:phi0972.phi001:73.4#Ceteri convivae circa labrum manibus nexis currebant et gingilipho ingenti clamore exsonabant. Alii autem aut restrictis manibus anulos de pavimento conabantur tollere aut posito genu cervices post terga flectere et pedum extremos pollices tangere.
urn:cts:latinLit:phi0972.phi001:73.5#Nos, dum alii sibi ludos faciunt, in solium, quod Trimalchioni vaporabatur, descendimus. Ergo ebrietate discussa in aliud triclinium deducti sumus, ubi Fortunata disposuerat lautitias suas ita ut supra lucernas  aeneolosque piscatores notaverim et mensas totas argenteas calicesque circa fictiles inauratos et vinum in conspectu sacco defluens. 
urn:cts:latinLit:phi0972.phi001:73.6#Tum Trimalchio Amici inquit hodie servus meus barbatoriam fecit, homo praefiscini frugi et micarius. Itaque tangomenas faciamus et usque in lucem cenemus.
urn:cts:latinLit:phi0972.phi001:74.1#Haec dicente eo gallus gallinaceus cantavit. Qua voce confusus Trimalchio vinum sub mensa iussit effundi lucernamque etiam mero spargi. Immo anulum traiecit in dexteram manum et
urn:cts:latinLit:phi0972.phi001:74.2#non sine causa inquit hic bucinus signum dedit; nam aut incendium oportet fiat, aut aliquis in vicinia animam abiciet. 
urn:cts:latinLit:phi0972.phi001:74.3#Longe a nobis. Itaque quisquis hunc indicem attulerit, corollarium accipiet. 
urn:cts:latinLit:phi0972.phi001:74.4#Dicto citius de vicinia gallus allatus est, quem Trimalchio occidi iussit, ut aeno coctus fieret. 
urn:cts:latinLit:phi0972.phi001:74.5#Laceratus igitur abillo doctissimo coco, qui paulo ante de porco aves piscesque fecerat, in caccabum est coniectus. Dumque Daedalus potionem fer ventissimam haurit, Fortunata mola buxea piper trivit. 
urn:cts:latinLit:phi0972.phi001:74.6#Sumptis igitur matteis respiciens ad familiam Trimalchio Quid vos inquit adhuc non cenastis? Abite, ut alii veniant ad officium. 
urn:cts:latinLit:phi0972.phi001:74.7#Subiit igitur alia classis, et illi quidem exclamavere: Vale Gai, hi autem: Ave Gai. 
urn:cts:latinLit:phi0972.phi001:74.8#Hinc primum hilaritas nostra turbata est; nam cum puer non inspeciosus inter novos intrasset ministros, invasit eum Trimalchio et osculari diutius coepit. 
urn:cts:latinLit:phi0972.phi001:74.9#Itaque Fortunata, ut ex aequo ius firmum approbaret, male dicere Trimalchioni coepit et purgamentum dedecusque praedicare, qui non contineret libidinem suam. Ultimo etiam adiecit:canis. 
urn:cts:latinLit:phi0972.phi001:74.10#Trimalchio contra offensus convicio calicem in faciem Fortunatae immisit.
urn:cts:latinLit:phi0972.phi001:74.11#Illa tanquam oculum perdidisset, exclamavit manusque trementes ad faciem suam admovit. 
urn:cts:latinLit:phi0972.phi001:74.12#Consternata est etiam Scintilla trepidantemque sinu suo texit. Immo puer quoque officiosus urceolum frigidum ad malam eius admovit, super quem incumbens Fortunata gemere ac flere coepit. 
urn:cts:latinLit:phi0972.phi001:74.13#Contra Trimalchio Quid enim? inquit ambubaia non meminit, sed de machina illam sustuli, hominem inter homines feci. At inflat se tanquam rana, et in sinum suum non spuit, codex, non mulier. 
urn:cts:latinLit:phi0972.phi001:74.14#Sed hic, qui in pergula natus est, aedes non somniatur. Ita genium meum propitium habeam, curabo, domata sit Cassandra caligaria. 
urn:cts:latinLit:phi0972.phi001:74.15#Et ego, homo dipundiarius, sestertium centies accipere potui. Scis tu me non mentiri. Agatho, unguentarius herae proximae, seduxit me et 'Suadeo' inquit 'non patiaris genus tuum interire.' 
urn:cts:latinLit:phi0972.phi001:74.16#At ego dum bonatus ago et nolo videri levis, ipse mihi asciam in crus impegi. 
urn:cts:latinLit:phi0972.phi001:74.17#Recte, curabo, me unguibus quaeras. Et ut depraesentiarum intelligas, quid tibi feceris: Habinna, nolo, statuam eius in monumento meo ponas, ne mortuus quidem lites habeam. Immo, ut sciat me posse malum dare, nolo, me mortuum basiet.
urn:cts:latinLit:phi0972.phi001:75.1#Post hoc fulmen Habinnas rogare coepit, ut iam desineret irasci et Nemo inquit nostrum non peccat. Homines sumus, non dei. 
urn:cts:latinLit:phi0972.phi001:75.2#Idem et Scintilla flens dixit ac per genium eius Gaium appellando rogare coepit, ut se frangeret. 
urn:cts:latinLit:phi0972.phi001:75.3#Non tenuit ultra lacrimas Trimalchio et Rogo inquit Habinna, sic peculium tuum fruniscaris: si quid perperam feci, in faciem meam inspue. 
urn:cts:latinLit:phi0972.phi001:75.4#Puerum basiavi frugalissimum, non propter formal, sed quia frugi est: decem partes dicit, librum ab oculo legit, thraecium sibi de diariis fecit, arcisellium de suo paravit et duas trullas. 
urn:cts:latinLit:phi0972.phi001:75.5#Non est dignus quem in oculis feram? sed Fortunata vetat.
urn:cts:latinLit:phi0972.phi001:75.6#Ita tibi videtur, fulcipedia? suadeo, bonum tuum concoquas, milva, et me non facias ringentem, amasiuncula: alioquin experieris cerebrum meum. 
urn:cts:latinLit:phi0972.phi001:75.7#Nosti me: quod semel destinavi, clavo tabulari fixum est. Sed vivorum meminerimus. 
urn:cts:latinLit:phi0972.phi001:75.8#Vos rogo, amici, ut vobis suaviter sit. Nam ego quoque tam fui quam vos estis, sed virtute mea ad hoc perveni. Corcillum est quod homines facit, cetera quisquilia omnia. 
urn:cts:latinLit:phi0972.phi001:75.9#'Bene emo, bene vendo'; alius alia vobis dicet. Felicitate dissilio. Tu autem, sterteia, etiamnum ploras? iam curabo, fatum tuum plores. 
urn:cts:latinLit:phi0972.phi001:75.10#Sed, ut coeperam dicere, ad hanc me fortunam frugalitas mea perduxit. Tam magnus ex Asia veni, quam hic candelabrus est. Ad summam, quotidie me solebam ad illum metiri, et ut celerius rostrum barbatum haberem, labra de lucerna ungebam. 
urn:cts:latinLit:phi0972.phi001:75.11#Tamen ad delicias femina ipsimi domini annos quattuordecim fui. Nec turpe est, quod dominus iubet. Ego tamen et ipsimae dominae satis faciebam. Scitis, quid dicam: taceo, quia non sum de gloriosis.
urn:cts:latinLit:phi0972.phi001:76.1#Ceterum, quemadmodum di volunt, dominus in domo factus sum, et ecce cepi ipsimi cerebellum. 
urn:cts:latinLit:phi0972.phi001:76.2#Quid multa? coheredem me Caesari fecit, et accepi patrimonium laticlavium. 
urn:cts:latinLit:phi0972.phi001:76.3#Nemini tamen nihil satis est. Concupivi negotiari. Ne multis vos morer, quinque naves aedificavi, oneravi vinum - et tune erat contra aurum - misi Romam. 
urn:cts:latinLit:phi0972.phi001:76.4#Putares me hoc iussisse: omnes naves naufragarunt, factum, non fabula. Uno die Neptunus trecenties sestertium devoravit. 
urn:cts:latinLit:phi0972.phi001:76.5#Putatis me defecisse? Non mehercules mi haec iactura gusti fuit, tanquam nihil facti. Alteras feci maiores et meliores et feliciores, ut nemo non me virum fortem diceret. 
urn:cts:latinLit:phi0972.phi001:76.6#Scitis, magna navis magnam fortitudinem habet. Oneravi rursus vinum, lardum, fabam, seplasium, mancipia. 
urn:cts:latinLit:phi0972.phi001:76.7#Hoc loco Fortunata rem piam fecit; omne enim aurum suum, omnia vestimenta vendidit et mi centum aureos in manu posuit. 
urn:cts:latinLit:phi0972.phi001:76.8#Hoc fuit peculii mei fermentum. Cito fit, quod di volunt. Uno cursu centies sestertium corrotundavi. Statim redemi fundos omnes, qui patroni mei fuerant. Aedifico domum, venalicia coemo iumenta; quicquid tangebam, crescebat tanquam favus. 
urn:cts:latinLit:phi0972.phi001:76.9#Postquam coepi plus habere, quam tota patria mea habet, manum de tabula: sustuli me de negotiatione et coepi libertos faenerare. 
urn:cts:latinLit:phi0972.phi001:76.10#Et sane nolentem me negotium meum agere exhortavit mathematicus, qui venerat forte in coloniam nostram, Graeculio, Serapa nomine, consiliator deorum. 
urn:cts:latinLit:phi0972.phi001:76.11#Hic mihi dixit etiam ea, quae oblitus eram; ab acia et acu mi omnia exposuit; intestinas meas noverat; tantum quod mihi non dixerat, quid pridie cenaveram. Putasses illum semper mecum habitasse.
urn:cts:latinLit:phi0972.phi001:77.1#Rogo, Habinna - puto, interfuisti - : 'Tu dominam tuam de rebus illis fecisti. Tu parum felix in amicos es. Nemo unquam tibi parem gratiam refert. Tu latifundia possides. Tu viperam sub ala nutricas' 
urn:cts:latinLit:phi0972.phi001:77.2#et, quod vobis non dixerim, et nunc mi restare vitae annos triginta et menses quattuor et dies duos. Praeterea cito accipiam hereditatem. Hoc mihi dicit fatus meus. 
urn:cts:latinLit:phi0972.phi001:77.3#Quod si contigerit fundos Apuliae iungere, satis vivus pervenero. 
urn:cts:latinLit:phi0972.phi001:77.4#Interim dum Mercurius vigilat, aedificavi hanc domum. Ut scitis, casula erat; nunc templum est. Habet quattuor cenationes, cubicula viginti, porticus marmoratos duos, susum cenationem, cubiculum in quo ipse dormio, viperae huius sessorium, ostiarii cel lam perbonam; hospitium hospites capit. 
urn:cts:latinLit:phi0972.phi001:77.5#Ad summam, Scaurus cum huc venit, nusquam mavoluit hospitari, et habet ad mare paternum hospitium. Et multa alia sunt, quae statim vobis ostendam. 
urn:cts:latinLit:phi0972.phi001:77.6#Credite mihi: assem habeas, assem valeas; habes, habeberis. Sic amicus vester, qui fuit rana, nunc est rex. 
urn:cts:latinLit:phi0972.phi001:77.7#Interim. Stiche, profer vitalia, in quibus volo me efferri. Profer et unguentum et ex illa amphora gustum, ex qua iubeo lavari ossa mea.
urn:cts:latinLit:phi0972.phi001:78.1#Non est moratus Stichus, sed et stragulam albam et praetextam in triclinium attulit  iussitque nos temptare, an bonis lanis essent confecta. 
urn:cts:latinLit:phi0972.phi001:78.2#Tum subridens Vide tu inquit Stiche, ne ista mures tangant aut tineae? alioquin te vivum comburam. Ego gloriosus volo efferri, ut totus mihi populus bene imprecetur. 
urn:cts:latinLit:phi0972.phi001:78.3#Statim ampullam nardi aperuit omnesque nos unxit et Spero inquit futurum ut aeque me mortuum iuvet tanquam vivum.
urn:cts:latinLit:phi0972.phi001:78.4#Nam vinum quidem in vinarium iussit infundi et Putate vos ait ad parentalia mea invitatos esse.
urn:cts:latinLit:phi0972.phi001:78.5#Ibat res ad summam nausea, cum Trimalchio ebrietate turpissima gravis novum acroama, cornicines, in triclinium iussit adduci, fultusque cervicalibus multis extendit se super torum extremum et Fingite me inquit mortuum esse. Dicite aliquid belli. 
urn:cts:latinLit:phi0972.phi001:78.6#Consonuere cornicines funebri strepitu. Unus praecipue servus libitinarii illius, qui inter hos honestissimus erat, tam valde intonuit, ut totam concitaret viciniam, 
urn:cts:latinLit:phi0972.phi001:78.7#Itaque vigiles, qui custodiebant vicinam regionem, rati ardere Trimalchionis domum, effregerunt ianuam subito et cum aqua securibusque tumultuari suo iure coeperunt. 
urn:cts:latinLit:phi0972.phi001:78.8#Nos occasionem opportunissimam nacti Agamemnoni verba dedimus raptimque tam plane quam ex incendio fugimus.
#!word_index
qui si me quod quam hoc mihi nos erat haec ne omnia tibi habet illi quae sunt te illum nobis quo coepit fuit nemo nisi sum eius iussit omnes triclinium sibi statim mehercules quem bene fortunata ita meum plane vinum ceterum esset illius mea pedes atque circa familia fecit illa manu puto summam suum adhuc altera es homines ideo immo medio mensam plus rogo suo vos amici dedit duo habebat meam meo sua trimalchionis agamemnon cocus cuius ecce erant factus habinnas hodie illam interim longe nunquam oportet panem post postquam qua quare quicquid sine sumus totum unquam vides afferri ait aliquid ante aquam die dixit domum eum factum fit hac hanc magis male mei melius minus pueri puerum satis scilicet scintilla sit subito unum valde voce aliquot cito coeperunt coepi curabo dominus ilium loco mortuum nascuntur nescio nostrum omnium paene potest potui propter quemadmodum servi sestertium suam subinde supra vero vestimenta vobis adiecit amat amplius an balneum c canem cena centum certe domini eodem facit habeo illud melior ova partem putes quattuor quibus quomodo quoque quorum respiciens scio sub terram tota tune tuum usque venit volo accepit alia alioquin allata argentea assem aurum beneficio contra cui denarios dicebat diceret dicit dii diligenter domi eiusmodi essem facio facta foras fuerunt gai gratias habeam habuimus heu hinc hominem ianuam illo illos ingenti intra ipsum lana litteras magister malo manibus meae mortuus multa natus novi officium parte patrimonium poposcit populus positus proclamavit rem repositorium scitis sint tantum tres tum unde utique veni vidi vix alii alterum aper aqua argentum artificium aurea aureos boni bonum boves caelum canis carpe catellam causa cave cenae cocum coeperat collo convivae corinthea crevit debet dedi dentibus dicam diutius domo dudum duos e eas eo erit essent faciem faciunt fieri fortunatae fugit glyco haberemus habinna habui habuit his huius ingens inquam interpellavit intravit ista iussi lance lautitias licet luto magnum mala meas medici medium mel mensas meos mi molestus mulieres multis munus nemini nomen noster oblitus oculos omnibus optime orcus os ostiarii percussit piper pisces poma ponas porcum postea posuit praeterea primum puero putares quando quarum quasi quos re recitavit recte risum rixam sane semel semper sicut signum sinu solent spero suadeo suas suaviter sustulerunt symphoniam tenebat titulo tunica ultimo unguento uno verum vide videtis videtur villam vivere abiit accipere adeo aeque ago allatus amicus animam annona annos apud argenteam ascyltos attulit audivi aurem baro belle bis bona caelus caesar cantavit capillatus capite cella centies cerebrum cervices clara coeperam coepimus comedi contentus convertit cor cornicines corpore cotidie credite crescit cubitum daedalus decem delectatus delicias dico dispensator domino dominum done duae duodecim eam eheu emi emit emo eos excepit exinterare exitum extra fabulam faciamus facias faciet facto familiae fatus favus feci ferculum forte fortis fortunatam frontem fui fuisse fundos gallinaceum gallus genus giton gustare has homuncio hos iactura igitur illis imitari imitatus infra ingeniosus inscriptione interrogare intraverunt inveni iovem iovis ipsimi ipso isti ius laudatus lavari lectum libentissime loquebatur lucerna lupus manum mater medicus meis memoriae mensa mirari missionem monumentum mora more narra nata naves nenias nihilo nolo nondum nostri numerum nummos numquid obiter obsonium occidi oculis omne parem pariter passis pater pedibus phialam plausum plures pondus porco porcus positum praecipue praeter primus proiecit protulit pueris putabam putas quicquam quinque rana rebus reliqua repositorii respexit rides rogare rursus saltare scis scit scriblita secundum sermone servo signo sinum solebam stabat sui summa sustuli sustulit tabula tandem tanto terra testamento tollere tot traiecit trimalchioni tuae tuo turba urbanitatem uxor vel vera videbatur videretur vita vocatur volunt
#!theta[1] "hello"
